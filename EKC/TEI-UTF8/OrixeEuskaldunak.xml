<!DOCTYPE TEI.2 PUBLIC "-//TEI P4//DTD Main DTD Driver File//EN"
                       "http://www.tei-c.org/P4X/DTD/tei2.dtd" [
   <!ENTITY % TEI.prose    'INCLUDE' >
   <!ENTITY % TEI.linking  'INCLUDE' >
   <!ENTITY % TEI.analysis 'INCLUDE' >
   <!ENTITY % TEI.figures  'INCLUDE' >
   <!ENTITY % TEI.XML      'INCLUDE' >
   <!ENTITY % TEI.extensions.ent SYSTEM 'http://www.tei-c.org/Lite/DTD/teilitex.ent' >
   <!ENTITY % TEI.extensions.dtd SYSTEM 'http://www.tei-c.org/Lite/DTD/teilitex.dtd' >
]>
<TEI.2>
  <teiHeader>
  <fileDesc>
     <titleStmt>
        <title>Euskaldunak</title>
        <author>Nikolas Ormaetxea - "Orixe"</author>
        <respStmt>Ez dauka</respStmt>
     </titleStmt>
     <extent>46.051 hitz, 335.000 karaktere</extent>
     <publicationStmt>
        <publisher>Klasikoen Gordailua [http://klasikoak.armiarma.com/]</publisher>
        <distributor>Estrata Liburuak S.L.</distributor>
        <address type='email'>klasikoak@armiarma.com</address>
        <idno type='ota'>OrixeEuskaldunak</idno>
        <availability status='free'>Erabilpen librekoa; honoko helbidean topa daiteke (HTML, RTF eta PDF formatuetan): http://klasikoak.armiarma.com/idazlanak/O/OrixeEuskaldunak.htm</availability>
        <date>2006</date>
     </publicationStmt>
     <sourceDesc>
        <bibl>Iturria: Euskaldunak, Nikolas Ormaetxea Orixe (faksimilea). La Gran Enciclopedia Vasca, 1980</bibl>
        <notesStmt><note>Iturburuen datazioa: 1936, 1950</note></notesStmt>
     </sourceDesc>
  </fileDesc>
  <encodingDesc>
     <projectDesc>Euskal literaturako testu klasikoen bilduma da KLASIKOEN GORDAILUA; testu hau berorren parte da</projectDesc>
     <refsDecl>
        <p>MENTIONED etiketa egilearenak ez diren hitzak markatzeko erabili da: hitzaurreak, aipuak, iruzkinak, e.a.</p>
    </refsDecl>
     <classDecl>
        <taxonomy id='generoa'>
            <category id='G-0'><catDesc>sailkatu gabea</catDesc></category>
            <category id='G-ANT'><catDesc>Antzerkia</catDesc></category>
            <category id='G-BER'><catDesc>Bertsoak</catDesc></category>
            <category id='G-ERL'><catDesc>Erlijioa</catDesc></category>
            <category id='G-NAR'><catDesc>Narratiba</catDesc></category>
            <category id='G-POE'><catDesc>Poesia</catDesc></category>
            <category id='G-SAI'><catDesc>Saiakera, kronika, artikuluak...</catDesc></category>
        </taxonomy>
        <taxonomy id='garaia'>
            <category id='M-0'><catDesc>sailkatu gabea</catDesc></category>
            <category id='M-16'><catDesc>XVI. mendea</catDesc></category>
            <category id='M-17-1'><catDesc>XVII. mendea - 1. erdia</catDesc></category>
            <category id='M-17-2'><catDesc>XVII. mendea - 2. erdia</catDesc></category>
            <category id='M-18-1'><catDesc>XVIII. mendea - 1. erdia</catDesc></category>
            <category id='M-18-2'><catDesc>XVIII. mendea - 2. erdia</catDesc></category>
            <category id='M-19-1'><catDesc>XIX. mendea - 1. erdia</catDesc></category>
            <category id='M-19-2'><catDesc>XIX. mendea - 2. erdia</catDesc></category>
            <category id='M-20-1'><catDesc>XX. mendea - 1. erdia</catDesc></category>
            <category id='M-20-2'><catDesc>XX. mendea - 2. erdia</catDesc></category>
        </taxonomy>
        <taxonomy id='euskalkia'>
            <category id='E-0'><catDesc>sailkatu gabea</catDesc></category>
            <category id='E-BAT'><catDesc>batua</catDesc></category>
            <category id='E-BIZ'><catDesc>bizkaiera</catDesc></category>
            <category id='E-BNA'><catDesc>behenafarrera</catDesc></category>
            <category id='E-ERR'><catDesc>erronkariera</catDesc></category>
            <category id='E-GIP'><catDesc>gipuzkera</catDesc></category>
            <category id='E-GNA'><catDesc>goi nafarrera</catDesc></category>
            <category id='E-LAP'><catDesc>lapurtera</catDesc></category>
            <category id='E-NAF'><catDesc>nafarrera</catDesc></category>
            <category id='E-ZAR'><catDesc>zaraitzuera</catDesc></category>
            <category id='E-ZUB'><catDesc>zuberera</catDesc></category>
        </taxonomy>
    </classDecl>
  </encodingDesc>
  <profileDesc>
     <textClass>
       <keywords scheme='generoa'>
         <list><item>G-POE</item></list>
       </keywords>
       <keywords scheme='garaia'>
         <list><item>M-20-1</item></list>
       </keywords>
       <keywords scheme='euskalkia'>
         <list><item>E-GIP</item></list>
       </keywords>
     </textClass>
  </profileDesc>
  </teiHeader>
  <text>
    <front>
      <docTitle>Euskaldunak -- Nikolas Ormaetxea - "Orixe"</docTitle>
    </front>
    <group>
      <text>
        <body>
<p>ZATOZKIDA, GOI-ARNAS.</p>
<p>EIZU NEREKIN LAN,</p>
<p>ERRI BATEN ARNASA.</p>
<p>MAMITU DEZADAN.</p>
<p>GEROAK ESAN BEZA:</p>
<p>ERRI BAT IZAN ZAN;</p>
<p>EDO-TA ATS EMAIOGUN.</p>
<p>ONTAN IRAUN DEZAN.</p>
        </body>
      </text>
      <text>
        <front>
          <head rend='Bold'><p>I. PESTABURU</p></head>
        </front>
        <body>
<p><hi rend='Bold'>PRESTAMENAK</hi></p>
<p>Naparroa zaarrean Larraunen Uitzi,</p>
<p>belar goxo tartean eper-kabi iduri.</p>
<p>Belardien inguruz kabi orren esi</p>
<p>baso maitea dago, ikazkin-lantegi.</p>
<p>Lapurtarrek erakuts belar-sega-laneen;</p>
<p>Bizkaitik etor ziran txondarrak egosten;</p>
<p>giputz yaioak ere ba ziran zur-lantzen.</p>
<p>Bost ipui eder orok emen erain zuten!</p>
<p>Ain zuzen pestaburu dute Samigelez;</p>
<p>Garazi ta Mikel an elkar ziran maitez,</p>
<p>—dantza-lagun ziraden autu zorionez—,</p>
<p>an elkarri zorroztu begiak aurrenez.</p>
<p>Pesta-aurren-egunetik maldar oro beera</p>
<p>ardi bana dakarte artzaiek etxera.</p>
<p>Artalde ez dunak ere egin du aukera</p>
<p>diruz, gauza-truke, edo lan-egin-aldera.</p>
<p>Etxe bana arategi bi bider urtean:</p>
<p>txerri-iltzekoan eta pesta-aurregunean.</p>
<p>Oro-begi, mutilla; katua, ataizean;</p>
<p>barea aitonak dizu erre burtziñean.</p>
<p>Ardi-loreak jaki dagoz atsaldeko;</p>
<p>esteki-zopak eta odola apaltzeko;</p>
<p>Peralta-ardo bizia barna birbizteko</p>
<p>ta arrautz-andoil xuriaz gogoz uztartzeko.</p>
<p>Zilintza ardi-larrua, artzaien estalki,</p>
<p>naiz edeak euritik legor-gordegarri,</p>
<p>naiz ta biribiltzeko ardo-olio-zagi,</p>
<p>eta naiz babesteko aurraren ipurdi.</p>
<p>Danbolin-soiñua da Amazkarren beera,</p>
<p>—Zubietako Pontxo urteroz errira—;</p>
<p>kabia aizatzen diten txorien antzera</p>
<p>etxe-barna garbituz aurrak atarira.</p>
<p>Mortxil-dindil gorriak arratz-apaingarri;</p>
<p>ume-sailla ala atzetik aren alaigarri;</p>
<p>otaamena artzekoan begiak nabari,</p>
<p>—gazta arroak ez ainbat zulorik ageri—.</p>
<p>Eskaleak ba datoz pestan usaiera</p>
<p>beleak sarraskira doazen antzera.</p>
<p>Erri artara dute bereizki joera,</p>
<p>an aurkitzen baitute iñon ainbat txera.</p>
<p>Etxe igesi dabiltzan esku-kakoeri</p>
<p>ukatzen ditiete zintzur eta biri:</p>
<p>atean ez daroite esan «Agur Mari»;</p>
<p>garorik, sutilorik ez dute merezi.</p>
<p>Mutillek egur, esi, bizkarketak egin;</p>
<p>auzo-etxera doaz —zai dute danbolin—;</p>
<p>maai-gaiñean nor-geigo apaltzera arte ekin,</p>
<p>lana lanak, nekea dantzak dezan arin.</p>
<p>Artzaiak, malda-beera soiñua aditzean</p>
<p>poz-ikara goxo du suma biotzean.</p>
<p>Bildots eta ardi zaarrak an dakartza aurrean,</p>
<p>artantxu ta beorrak utzirik larrean.</p>
<p>«Apaltzera danbolin zeiñetan ote da?»—</p>
<p>neskatxa, zaar ta gazte galdezka dabiltza;</p>
<p>gizon umo ta andreak ba doaz ogera,</p>
<p>gatz-emaille gaisoa sutean utzita.</p>
<p>Odol-usaia artuta beiak dagi marru;</p>
<p>gau luzea labur da, argia zabaldu;</p>
<p>begi-itxi-edekian pesteguna degu...</p>
<p>oillaritea adituz nagiak uxatu.</p>
<p><mentioned> <hi rend='Italic'>«Jondoni Mikel,</hi></mentioned></p>
<p><mentioned> <hi rend='Italic'>aiza ezazu illuna,</hi></mentioned></p>
<p><mentioned> <hi rend='Italic'>Jainko-begiak</hi></mentioned></p>
<p><mentioned> <hi rend='Italic'>ekar zaigun eguna; </hi></mentioned></p>
<p><mentioned> <hi rend='Italic'>arekin aituna,</hi></mentioned></p>
<p><mentioned> <hi rend='Italic'>arekin amuna,</hi></mentioned></p>
<p><mentioned> <hi rend='Italic'>pozez jauzi bitez </hi></mentioned></p>
<p><mentioned> <hi rend='Italic'>diteño osasuna.</hi></mentioned></p>
<p><mentioned> <hi rend='Italic'>Neska, mutil, ume, </hi></mentioned></p>
<p><mentioned> <hi rend='Italic'>senar emazte, </hi></mentioned></p>
<p><mentioned> <hi rend='Italic'>alor, mendi, zelai, </hi></mentioned></p>
<p><mentioned> <hi rend='Italic'>beor, arkazte, </hi></mentioned></p>
<p><mentioned> <hi rend='Italic'>pozaren zirrara </hi></mentioned></p>
<p><mentioned> <hi rend='Italic'>barnean bezate; </hi></mentioned></p>
<p><mentioned> <hi rend='Italic'>naigabe, nekeak, </hi></mentioned></p>
<p><mentioned> <hi rend='Italic'>zokora zaitezte».</hi></mentioned></p>
<p>Basa-gizon, ikazkin, egurgille ta arotz,</p>
<p>zortzian bein Mezara kristau-egitekoz,</p>
<p>ta atsaldez erriari eragiteko poz;</p>
<p>gaur pestaan usaiera Martsan-beera datoz.</p>
<p>«Iturriaundi»-askan aurpegiak garbi,</p>
<p>—astean ezpaitute azalik ikuzi—;</p>
<p>ortzak era sakela bakar-bakar zuri;</p>
<p>gaiñerakoa ikatz, eskuak illinti.</p>
<p>Beien edatekoa lezateke loitu</p>
<p>ur-joanak zikiña bosatzen ezpalu.</p>
<p>Zapikoz aurpegia dutelaik txukatu,</p>
<p>errian sartzen dira irrintzi ta oiu.</p>
<p>An dute bertsolari Salditseko Beltxa,</p>
<p>ziri-bertsuak sartzen ez guziz aketsa.</p>
<p>Artan ari izan balitz, ua bai Apeza!</p>
<p>makurrik sor baledi, usu zuzen leza.</p>
<p>Beiñola gazteño bi bata besterena;</p>
<p>mutillak bidegabez eman etsipena;</p>
<p>Beltxak zorroztu zuen bere mii-eztena:</p>
<p>mutilla aizatu zizun Irati'n barrena.</p>
<p>An Zaldibiko Okerra —agoten belarri,</p>
<p>dindil aundiak, eta sudurra ere larri—:</p>
<p>apustu guzietan au dute epailari;</p>
<p>auziak onek ditu ebakitzen garbi.</p>
<p>Ezin-egonez an da Ezkurrako Makil,</p>
<p>—eskuetan beti du balanka biribil—;</p>
<p>biamon-atsaldean ba du norekin bil:</p>
<p>Antsorengan ba duke arerio bipil.</p>
<p>An da talogillea, Eratsungo Koxko,</p>
<p>kana t'erdi luze eskas, goiez-beiaz sendo,</p>
<p>—arbi-eraitekoan nonbait aziak jo...—,</p>
<p>talogiteko beintzat ba duke balio.</p>
<p>Mezara deika ari da leenengo dandara;</p>
<p>bideak bete dator arrotzez pestara;</p>
<p>ekuskarririk balitz agertzen plazara,</p>
<p>neskak ezin dukete utsegin dantzara.</p>
<p>Iparraldetik dator leitzar arranditsu;</p>
<p>Arritetik Areso —betiko setatsu—;</p>
<p>Betelutik Tartiko —pilotari maisu—;</p>
<p>Arabaldetik, berriz, Azpiroz ta Albisu.</p>
<p>Lekunberri, Mugiro, Aldatz, egoatik,</p>
<p>Etxarri ta Baraibar oiekin naasirik;</p>
<p>Errazkingo Zamargin ez daukat aazturik,</p>
<p>naiz esku-uska, naiz larruz ez baitu kiderik.</p>
<p>Beruetetik dugu Urtxupe aizkolari,</p>
<p>—enborraren gaiñean txori bat txantxari—;</p>
<p>Gorritiko Gastesi or du begirari,</p>
<p>egurgiten astean, au duzu nabari.</p>
<p><hi rend='Bold'>MEZA</hi></p>
<p>Jainko-Bildots garbi Mezan dute eskaiñi</p>
<p>gizadi guziaren gaitzen ordaingarri.</p>
<p>Eman dite bakea biotz-sendagarri;</p>
<p>luzaro dezagula errian iduki.</p>
<p><hi rend='Bold'>DANTZA</hi></p>
<p>Mezondoan mutillak, dantzarako gertu,</p>
<p>Auzetxetik atera sokan eskuz-esku.</p>
<p>Apaiza ta Alkatea jar dira maaiburu.</p>
<p>Neskak urrun ez daude mutillen aiduru.</p>
<p>«Bereterretxez» dantza danboliñak asi;</p>
<p>emen ipiñiko dut nai dunak ikasi.</p>
<p>Erri-bertso goxoak sarri ditut naasi;</p>
<p>ez baita gure erria uste bezin sasi.</p>
<p><mentioned> <hi rend='Italic'>«Haltzak eztü bihotzik,</hi></mentioned></p>
<p><mentioned> <hi rend='Italic'>ez gaztanberak ezürrik. </hi></mentioned></p>
<p><mentioned> <hi rend='Italic'>Enian uste erraiten ziela</hi></mentioned></p>
<p><mentioned> <hi rend='Italic'>aitunen semek gezürrik.</hi></mentioned></p>
<p><mentioned> <hi rend='Italic'>Andozeko ibarra,</hi></mentioned></p>
<p><mentioned> <hi rend='Italic'>ala ibar lüzia! </hi></mentioned></p>
<p><mentioned> <hi rend='Italic'>Hiruretan ebaki zaitan</hi></mentioned></p>
<p><mentioned> <hi rend='Italic'>armarik gabe bihotza.</hi></mentioned></p>
<p><mentioned> <hi rend='Italic'>Bereterretxek oheti</hi></mentioned></p>
<p><mentioned> <hi rend='Italic'>neskatuari eztiki; </hi></mentioned></p>
<p><mentioned> <hi rend='Italic'>—Abil eta soegin ezan</hi></mentioned></p>
<p><mentioned> <hi rend='Italic'>gizonik denez ageri.</hi></mentioned></p>
<p><mentioned> <hi rend='Italic'>Neskatuak berhala,</hi></mentioned></p>
<p><mentioned> <hi rend='Italic'>ikhusi zian bezala:</hi></mentioned></p>
<p><mentioned> <hi rend='Italic'>hirur dozena ba zabiltzala</hi></mentioned></p>
<p><mentioned> <hi rend='Italic'>bortha bateti bestera.</hi></mentioned></p>
<p><mentioned> <hi rend='Italic'>Bereterretxek leihoti</hi></mentioned></p>
<p><mentioned> <hi rend='Italic'>Jaun Kuntiari goraintzi:</hi></mentioned></p>
<p><mentioned> <hi rend='Italic'>ehün behi ba zereitzola</hi></mentioned></p>
<p><mentioned> <hi rend='Italic'>beren zezena ondoti.</hi></mentioned></p>
<p><mentioned> <hi rend='Italic'>Jaun Kuntiak berhala</hi></mentioned></p>
<p><mentioned> <hi rend='Italic'>traidore batek bezala:</hi></mentioned></p>
<p><mentioned> <hi rend='Italic'>—Bereterretx, aigü borthala; </hi></mentioned></p>
<p><mentioned> <hi rend='Italic'>ützüliren hiz berhala.</hi></mentioned></p>
<p><mentioned> <hi rend='Italic'>—Ama, indazüt athorra,</hi></mentioned></p>
<p><mentioned> <hi rend='Italic'>mentüraz sekülakoa; </hi></mentioned></p>
<p><mentioned> <hi rend='Italic'>bizi denak orhit ükhenen dü</hi></mentioned></p>
<p><mentioned> <hi rend='Italic'>Bazko gaiherdi-ondua.</hi></mentioned></p>
<p><mentioned> <hi rend='Italic'>Mari-Santzen lasterra</hi></mentioned></p>
<p><mentioned> <hi rend='Italic'>Bostmendietan behera! </hi></mentioned></p>
<p><mentioned> <hi rend='Italic'>Bi belhaiñez herresta sarthü</hi></mentioned></p>
<p><mentioned> <hi rend='Italic'>Lakharri-Büztanobira.</hi></mentioned></p>
<p><mentioned> <hi rend='Italic'>Büztanobi gaztia,</hi></mentioned></p>
<p><mentioned> <hi rend='Italic'>ene anaie maitia:</hi></mentioned></p>
<p><mentioned> <hi rend='Italic'>hitzaz hunik ezpalinbada,</hi></mentioned></p>
<p><mentioned> <hi rend='Italic'>ene semia juan da.</hi></mentioned></p>
<p><mentioned> <hi rend='Italic'>—Arreba, ago ixilik;</hi></mentioned></p>
<p><mentioned> <hi rend='Italic'>ez, othoi, egin nigarrik; </hi></mentioned></p>
<p><mentioned> <hi rend='Italic'>hire semia —bizi bada—,</hi></mentioned></p>
<p><mentioned> <hi rend='Italic'>Mauliala dün juanik.</hi></mentioned></p>
<p><mentioned> <hi rend='Italic'>Mari-Santzen lasterra</hi></mentioned></p>
<p><mentioned> <hi rend='Italic'>Jaun Kuntiaren borthala! </hi></mentioned></p>
<p><mentioned> <hi rend='Italic'>—Ai! ei! eta, Jauna, nun düzie</hi></mentioned></p>
<p><mentioned> <hi rend='Italic'>ene seme galanta?</hi></mentioned></p>
<p><mentioned> <hi rend='Italic'>—Hik bahiena semerik</hi></mentioned></p>
<p><mentioned> <hi rend='Italic'>Bereterretxez besterik? </hi></mentioned></p>
<p><mentioned> <hi rend='Italic'>Ezpeldoi-altian dün hilik; </hi></mentioned></p>
<p><mentioned> <hi rend='Italic'>abil, eraikan bizirik!</hi></mentioned></p>
<p><mentioned> <hi rend='Italic'>Ezpeldoiko jentiak,</hi></mentioned></p>
<p><mentioned> <hi rend='Italic'>ala sendimentü gabiak! </hi></mentioned></p>
<p><mentioned> <hi rend='Italic'>Hila hañ hüllan üken eta</hi></mentioned></p>
<p><mentioned> <hi rend='Italic'>deüsere etzakienak!</hi></mentioned></p>
<p><mentioned> <hi rend='Italic'>Ezpeldoiko alhaba,</hi></mentioned></p>
<p><mentioned> <hi rend='Italic'>Margarita deitzen dena,</hi></mentioned></p>
<p><mentioned> <hi rend='Italic'>Bereterretxen odoletik</hi></mentioned></p>
<p><mentioned> <hi rend='Italic'>ahürkaz biltzen ari da.</hi></mentioned></p>
<p><mentioned> <hi rend='Italic'>Ezpeldoiko bukhata,</hi></mentioned></p>
<p><mentioned> <hi rend='Italic'>ala bukhata ederra! </hi></mentioned></p>
<p><mentioned> <hi rend='Italic'>Bereterretxen athorretarik</hi></mentioned></p>
<p><mentioned> <hi rend='Italic'>hirur dozena ümen-da».</hi></mentioned></p>
<p>Zelaiari ingurua geldiro emanik,</p>
<p>saillak tink egin dizu maaiburu-aurkezik.</p>
<p>Aurre ta atzelaria —burua gurturik—</p>
<p>zortzikoka asten dira Nagusiei leenik:</p>
<p>«Men ona zor bazaio munduan iñori,</p>
<p>Jainkoaren ordeko Agintariari.</p>
<p>Denon izenez gatoz aurre ta atzelari</p>
<p>dantzaren eskeintzera Maai-burukoari».</p>
<p>Egiten dute zubi gizasemeendako,</p>
<p>lotsagaldurik balitz andik aizatzeko.</p>
<p>Aurre bien eskuen azpitik joateko</p>
<p>eragozpenik ez da, badira gisako.</p>
<p>Gaiñekoak diote: «Ark ba dik itzala;</p>
<p>andik bigarrengoak ba dik ere ezpala.</p>
<p>Sokaburu dagona bai mutil martzala!</p>
<p>Jaunak guziak onik atera ditzala!».</p>
<p>Bi mutil neska-billa —aurreak agindu—;</p>
<p>bakoitzak autu duna laister izanen du.</p>
<p>Bat banaka dakartze.</p>
<p>Aurresku ta atzesku,</p>
<p>bata besteen ondotik, zortzikoz agurtu.</p>
<p>Neskaz ornitu-aala, dei ez ditutenak</p>
<p>zorrozten ari dira ortzak eta miiak...</p>
<p>«Goldemutur» deritzon Urlirenekoak</p>
<p>erretulika asten du neskazaar gaisoak:</p>
<p>«An zian Magal-arro soin berriarekin,</p>
<p>—asto bat senartako dezala berekin—;</p>
<p>ara Txetareneko andere pinpirin,</p>
<p>—ark ere mandazai bat zoraraziko aal-din!—;</p>
<p>»Or, berriz, Iztar-nagi, beso asto-kako,</p>
<p>—ikazkin baldarren bat sortuko orrendako—;</p>
<p>or beste Epur-talata —nork aukeratuko?</p>
<p>Ona dun, ezagutzen ez dunarentzako—».</p>
<p>Ontan eten dituzu itzak eta parrak:</p>
<p>mutil bat, buruz dar-dar, ozkatuz ezpaiñak,</p>
<p>—mandeulia astintzean, alaxe zezenak—</p>
<p>sokarako neskatxen eske dabillenak,</p>
<p>belarri eman dio Mikel Ele-ederr'i;</p>
<p>ta ark erantzun gogorra: «Ekarrak Garazi».</p>
<p>Baiña —legea lege— berak dun maitatxi,</p>
<p>barren-ostots ixillaz, ekarri besteri.</p>
<p>Itsus litzakela-ta, gorrotoa gorde.</p>
<p>—Mikel ikusi leza illuntzera bage—...</p>
<p>oraiño neskatxari dio begi eme;</p>
<p>biak dantzatzen ziren orain-orain arte.</p>
<p>Garazi Gerri-eder eske doazela,</p>
<p>ttunttunak jotzen zuan ain zuzen onela:</p>
<p><mentioned> <hi rend='Italic'>«Oihan zugatzik ederrena da</hi></mentioned></p>
<p><mentioned> <hi rend='Italic'>haritza edo pagoa. </hi></mentioned></p>
<p><mentioned> <hi rend='Italic'>Nik maiteño bat bakar izan-ta</hi></mentioned></p>
<p><mentioned> <hi rend='Italic'>harek bestetan gogoa</hi></mentioned></p>
<p><mentioned> <hi rend='Italic'>Zeruko Jaunak eman dezola</hi></mentioned></p>
<p><mentioned> <hi rend='Italic'>eneganako asmoa.</hi></mentioned></p>
<p><mentioned> <hi rend='Italic'>Maitetasuna xoroa dela</hi></mentioned></p>
<p><mentioned> <hi rend='Italic'>nornahik ontsa ba daki...</hi></mentioned></p>
<p><mentioned> <hi rend='Italic'>Nik maite dutan maiteño hura</hi></mentioned></p>
<p><mentioned> <hi rend='Italic'>bertze batek eremaki.</hi></mentioned></p>
<p><mentioned> <hi rend='Italic'>Asarrerikan ez nuke, balitz</hi></mentioned></p>
<p><mentioned> <hi rend='Italic'>enekin baino hobeki».</hi></mentioned></p>
<p>Mikel Igarategi, Muno'ko maiztarra,</p>
<p>—ezpalez gotorra ta bizarrez gorrixka—</p>
<p>zortzikoa ateratzen asi par murrizka,</p>
<p>langille egoki bezain dantzari baldaxka.</p>
<p>Garazi zuri-gorri —ille beltza dirdai—</p>
<p>bi mutil orietan nor digu maita-nai?</p>
<p>Gaiñeko neska denak —Golde-mutur ee bai—</p>
<p>ixil daude begira, ez neskaraen etsai...</p>
<p>Azkenik, ekarleek autu dute bana;</p>
<p>Gorritxo'k aukera du zoriak emana.</p>
<p>Egin liro neskari zortzikotan lana:</p>
<p>oiñak zumezko ditu, larru beltxarana.</p>
<p>Bitartean ari da jo ta jo danbolin</p>
<p>irrizko ta benazko eresi onekin:</p>
<p><mentioned> <hi rend='Italic'> «Aitak eman daut dotea</hi></mentioned></p>
<p><mentioned> <hi rend='Italic'>neurea, neurea,</hi></mentioned></p>
<p><mentioned> <hi rend='Italic'>urdeño bat bere umeekin,</hi></mentioned></p>
<p><mentioned> <hi rend='Italic'>oila-koroka bere txitoekin,</hi></mentioned></p>
<p><mentioned> <hi rend='Italic'>tipula-korda heiekin. (biz)</hi></mentioned></p>
<p><mentioned> <hi rend='Italic'> Otsoak jan daut dotea</hi></mentioned></p>
<p><mentioned> <hi rend='Italic'>neurea, neurea; </hi></mentioned></p>
<p><mentioned> <hi rend='Italic'>axariak oila-koroka,</hi></mentioned></p>
<p><mentioned> <hi rend='Italic'>arratoinak tipula-korda.</hi></mentioned></p>
<p><mentioned> <hi rend='Italic'>Joan da neure dotea». (biz)</hi></mentioned></p>
<p>Guzien zortzikoa: nork bere neskari</p>
<p>aurkez dantzatzen dio aal bezain egoki.</p>
<p>Gorritxo suz ari da gurpil eta artazi,</p>
<p>begira bailedukan alboko Garazi.</p>
<p>Bi lerrotan gazteak leenen-ingurua,</p>
<p>zapikoaren bidez emanik eskua,</p>
<p>—zapiko seda gorri, gainkiro landua,</p>
<p>urte guziz kutxean kontuz azpildua—.</p>
<p><mentioned> <hi rend='Italic'> «Peru ttunttun, Mari ttunttun; </hi></mentioned></p>
<p><mentioned> <hi rend='Italic'>Pelipe ttunttun, Mikela ttunttun.</hi></mentioned></p>
<p><mentioned> <hi rend='Italic'> Ba dira zuurrak ere. (biz)</hi></mentioned></p>
<p><mentioned> <hi rend='Italic'>ba dira zuurrak ere benetan</hi></mentioned></p>
<p><mentioned> <hi rend='Italic'>arrano poletan!...</hi></mentioned></p>
<p><mentioned> <hi rend='Italic'>Olako dantzaririk</hi></mentioned></p>
<p><mentioned> <hi rend='Italic'>ote-da bestetan?</hi></mentioned></p>
<p><mentioned> <hi rend='Italic'>Bai erdietan,</hi></mentioned></p>
<p><mentioned> <hi rend='Italic'>baita baztarretan; </hi></mentioned></p>
<p><mentioned> <hi rend='Italic'>bai erdietan</hi></mentioned></p>
<p><mentioned> <hi rend='Italic'>baita baztarretan.</hi></mentioned></p>
<p><mentioned> <hi rend='Italic'>Zubia zabal bedi</hi></mentioned></p>
<p><mentioned> <hi rend='Italic'>aizatu bearrik ote-dan».</hi></mentioned></p>
<p>Aurre ta atzelarien Zortziko txikia</p>
<p>Dantza geldi dalarik oraintxe da asia.</p>
<p>Mutillek dantzatzeko ba dute tirria;</p>
<p>atsegiñez begira dadukate erria.</p>
<p><mentioned> <hi rend='Italic'>«Biotz bat onen ordez milla banituzke,</hi></mentioned></p>
<p><mentioned> <hi rend='Italic'>denak, maite, zuretzat izango lirake. </hi></mentioned></p>
<p><mentioned> <hi rend='Italic'>Baiña millaren ordez bat bakarra baitet,</hi></mentioned></p>
<p><mentioned> <hi rend='Italic'>arren, artu ezazu bat au milla bider».</hi></mentioned></p>
<p>Berriro Zortziko ta berriro Inguru,</p>
<p>aurre-atzelariek alda dute leku.</p>
<p>Erdilariek ere, nai balute eskatu,</p>
<p>danboliñak gogara joko dite soiñu.</p>
<p>Bigarren Ingurua astera dijoa.</p>
<p>Zapikoaz mutillak biltzen du lepoa,</p>
<p>beso biak eraikiz, arinduz zangoa,</p>
<p>—ttunttunak ala baitu musikaren joa—:</p>
<p><mentioned> <hi rend='Italic'>Aixta txikurrun-txakun,</hi></mentioned></p>
<p><mentioned> <hi rend='Italic'> enaiz zoroa; </hi></mentioned></p>
<p><mentioned> <hi rend='Italic'>xardin-burua baino</hi></mentioned></p>
<p><mentioned> <hi rend='Italic'>obe da oilloa. (biz)</hi></mentioned></p>
<p><mentioned> <hi rend='Italic'>Aixta txipiritona</hi></mentioned></p>
<p><mentioned> <hi rend='Italic'> mendian elurra; </hi></mentioned></p>
<p><mentioned> <hi rend='Italic'>Marixeparen aurra</hi></mentioned></p>
<p><mentioned> <hi rend='Italic'>bizkar-makurra. (biz)</hi></mentioned></p>
<p><mentioned> <hi rend='Italic'>Erdi-erdi orretan</hi></mentioned></p>
<p><mentioned> <hi rend='Italic'> bi baztarretan,</hi></mentioned></p>
<p><mentioned> <hi rend='Italic'>neskatx ederrak dira</hi></mentioned></p>
<p><mentioned> <hi rend='Italic'>erri onetan.</hi></mentioned></p>
<p><mentioned> <hi rend='Italic'>Nik ba ditut anaiak</hi></mentioned></p>
<p><mentioned> <hi rend='Italic'> mutil galaiak:</hi></mentioned></p>
<p><mentioned> <hi rend='Italic'>bi ezkonduak eta</hi></mentioned></p>
<p><mentioned> <hi rend='Italic'>bi ezkongaiak.</hi></mentioned></p>
<p><mentioned> <hi rend='Italic'>Aitaren kutxaren giltza</hi></mentioned></p>
<p><mentioned> <hi rend='Italic'> gerekin dugu; </hi></mentioned></p>
<p><mentioned> <hi rend='Italic'>atzera itzul gaitean,</hi></mentioned></p>
<p><mentioned> <hi rend='Italic'>ar zagun diru».</hi></mentioned></p>
<p>Leloa: lara, lara-lai, lara-rai.</p>
<p><mentioned> <hi rend='Italic'>«Azpiroz'ko aldapatik</hi></mentioned></p>
<p><mentioned> <hi rend='Italic'>Albisu'rakoan</hi></mentioned></p>
<p><mentioned> <hi rend='Italic'>triste neukan biotza</hi></mentioned></p>
<p><mentioned> <hi rend='Italic'>angoxe basoan. </hi></mentioned></p>
<p><mentioned> <hi rend='Italic'>Zerk eman ote-zidan</hi></mentioned></p>
<p><mentioned> <hi rend='Italic'>Albisu gogoan?</hi></mentioned></p>
<p><mentioned> <hi rend='Italic'>Iñola ere burutik</hi></mentioned></p>
<p><mentioned> <hi rend='Italic'>ezin kendu nuan».</hi></mentioned></p>
<p>Leloa: lara, lara-lai, lara-rai.</p>
<p><mentioned> <hi rend='Italic'>«Arruitz-aldean izandu dela; </hi></mentioned></p>
<p><mentioned> <hi rend='Italic'>amar ezkutu galdu tuela...</hi></mentioned></p>
<p><mentioned> <hi rend='Italic'>Galdua galdu, galduen pena,</hi></mentioned></p>
<p><mentioned> <hi rend='Italic'>iñork jakite nai etzuena».</hi></mentioned></p>
<p>Leloa: lara, lara-lai, lara-rai.</p>
<p>Zubi-ordez eskuak emanez elkarri</p>
<p>mutillen besapetik neskatxak irauli;</p>
<p>bigarren Zortzikoan aurre ta atzelari</p>
<p>nor-geigoka ari dira lagunen pozkarri.</p>
<p>Erdilaririk bada Zortziko-naiean</p>
<p>baten urrena beste dituzu lanean.</p>
<p>Dantza bukatzen da aiek buka dutenean;</p>
<p>baiña... mutil bi keiñuz non asten direan.</p>
<p>Bata —jakiña dugu— Gorritxo Larre'ko;</p>
<p>ezpaiñez ezin eta zangoz nai du moko.</p>
<p>Mikel'ekin ezin da mintza, nai orduko.</p>
<p>Soiñuak jotzen dio onako zortziko:</p>
<p><mentioned> <hi rend='Italic'>«Alli'tik ekarri da Arruitz'a zakurra,</hi></mentioned></p>
<p><mentioned> <hi rend='Italic'>—ez digute paratu lanbide makurra—:</hi></mentioned></p>
<p><mentioned> <hi rend='Italic'>Bost aldiz eman dio eskutik apurra...</hi></mentioned></p>
<p><mentioned> <hi rend='Italic'>Ori dabillen artzai kapelu-makurra!».</hi></mentioned></p>
<p>Urrena dantzatzen da Ezkerra Leitza'ko...</p>
<p>neskarik oraingoan ote-du goituko?</p>
<p>pestaz eta Letariz ibilli da naiko.</p>
<p>Soiñuak jotzen dio onako zortziko:</p>
<p><mentioned> <hi rend='Italic'>«Nik aditzea dudanez</hi></mentioned></p>
<p><mentioned> <hi rend='Italic'>Leitza'n mutil piñik ez; </hi></mentioned></p>
<p><mentioned> <hi rend='Italic'>sartuko dizute ziri</hi></mentioned></p>
<p><mentioned> <hi rend='Italic'>solas ederrez. </hi></mentioned></p>
<p><mentioned> <hi rend='Italic'>Balirade biotzez</hi></mentioned></p>
<p><mentioned> <hi rend='Italic'>omen-diranak itzez,</hi></mentioned></p>
<p><mentioned> <hi rend='Italic'>etzaitue erreko</hi></mentioned></p>
<p><mentioned> <hi rend='Italic'>beela ur otzez».</hi></mentioned></p>
<p>Azken-pirulirua jo du danboliñak.</p>
<p>Dantza-aurreko lekura beaute neskatxak.</p>
<p>Eskutik deramazte bakoitzak berenak.</p>
<p>Bitartean mintto au jotzen du txirulak:</p>
<p><mentioned> <hi rend='Italic'>«Txori banintz, bele banintz,</hi></mentioned></p>
<p><mentioned> <hi rend='Italic'>joan nindaite airean,</hi></mentioned></p>
<p><mentioned> <hi rend='Italic'>usoño hura nik</hi></mentioned></p>
<p><mentioned> <hi rend='Italic'>arrapa niro</hi></mentioned></p>
<p><mentioned> <hi rend='Italic'>aizean edo lurrean; </hi></mentioned></p>
<p><mentioned> <hi rend='Italic'>nahiz bestela</hi></mentioned></p>
<p><mentioned> <hi rend='Italic'>sar nindaite</hi></mentioned></p>
<p><mentioned> <hi rend='Italic'>haren usotegian». (biz)</hi></mentioned></p>
<p>Mutillak Auzetxera berriz esku-sokan</p>
<p>etorri-legez doaz soiñu jakin ontan:</p>
<p><mentioned> <hi rend='Italic'>«Atea dizut kirrinkari</hi></mentioned></p>
<p><mentioned> <hi rend='Italic'>eta zakurra zaunkari. </hi></mentioned></p>
<p><mentioned> <hi rend='Italic'>—Atea ezkoz urindu eta</hi></mentioned></p>
<p><mentioned> <hi rend='Italic'>eman zakurrari ogi. (biz)</hi></mentioned></p>
<p><mentioned> <hi rend='Italic'>—Gure zakurrak ez dizu nahi</hi></mentioned></p>
<p><mentioned> <hi rend='Italic'>bestek emanez ogirik. </hi></mentioned></p>
<p><mentioned> <hi rend='Italic'>—Uso ta eper emain diogu</hi></mentioned></p>
<p><mentioned> <hi rend='Italic'>ez balin bada besterik.</hi></mentioned></p>
<p><mentioned> <hi rend='Italic'>—Atea ere kirrinkari dut; </hi></mentioned></p>
<p><mentioned> <hi rend='Italic'>harek salatuko gaitu. </hi></mentioned></p>
<p><mentioned> <hi rend='Italic'>—Olioa sakelan dut eta</hi></mentioned></p>
<p><mentioned> <hi rend='Italic'>hartarik emain diogu».</hi></mentioned></p>
<p><hi rend='Bold'>ARI-TALKA</hi></p>
<p>Leen-egunean ez da beste ekuskarririk:</p>
<p>gazteak, goiz ta atsalde, dantza atertu barik.</p>
<p>Biar atso ta agure dantzara zailurik,</p>
<p>gazte-egunak pozkiro oroi tutelarik.</p>
<p>Biamona da. Apustu egiñak beinik-bein</p>
<p>zintzo joka daitez ta besteen bat aiekin:</p>
<p>Ari-talka ta zanka nola dan itzegin</p>
<p>Salditse'kin Ezkurra'k, Uitzi'k Leitza'kin.</p>
<p>Zelaia betez dator Leitzar arranditsu:</p>
<p>aari ille-motza dakar, beltz-nabarra musu;</p>
<p>Leitza-larre'ren berri aspaldian ez du;</p>
<p>mii ikara ager-gorde ta bi begiak su.</p>
<p>Uda-leenez iru urte; eman-eza ardiri;</p>
<p>ezurrez, luze-zabal; ta bizkarrez, guri.</p>
<p>Oraindi iñork ez dizu apustuun ikusi,</p>
<p>baiña ondoko kozkorrak leenen-talkan autsi.</p>
<p>Urbil-ordua dala, sar dute plazara.</p>
<p>Jendea asi da, bar-bar, izketan gogara:</p>
<p>«Bikaiña aaria!». «Ba dik bikaiñen bearra».</p>
<p>«Lepoa lodia ta egokia adarra!».</p>
<p>Zer-atera dabiltza bata besteengandik,</p>
<p>belarriz erne, baiña mihiz ez loturik;</p>
<p>erri ta atzerritar bi itz gaizta bagetik</p>
<p>gogortsu izkatu dira bereenak esanik:</p>
<p>—Aza-salda naikoa izan aal duzue!</p>
<p>—Etxean ez-ta zuek etorri aal zerate?</p>
<p>ortatik nai duzuten guzia ar zazutea,</p>
<p>ta gaiñerako pesta utzi gure mende.</p>
<p>—Aria bildur aal da onera azaltzeko?</p>
<p>—Emengo larre piñez aal uan aseko?</p>
<p>gureek alea gaiñez, ardan-tzopa naiko...</p>
<p>—Denak bearko ditik gaur irabazteko.</p>
<p>—Uitzi'n ere ba duk artoa ta gatza...</p>
<p>Zeiñek jango ote dik garu lotsaren larratza?</p>
<p>—Kristauek jate ezue artatxarra ta aza...</p>
<p>aariek, zuen gisa, illea aski latza.</p>
<p>—Akalde-zabal zuek! —Zuek kemen gutxi...</p>
<p>Beltzenak asi dira esaten elkarri;</p>
<p>batek «keigorritu» ta besteak «arrandi»...</p>
<p>Artean aruntzago ba dira beste bi.</p>
<p>—Uztar-beirik onena leitzarraren alde!</p>
<p>—Isillik ago, mutil, itxi zak aakalde;</p>
<p>iri joka nezaikek baiña... ba duk andre;</p>
<p>ez diat nai gaisoa negarrez ikuste.</p>
<p>Beste zokoan dira Peru ta Ankamakur...</p>
<p>Elkarrekin ba dute zenbait mintzo zuur;</p>
<p>bata azeria bada, bestea da zakur;</p>
<p>bata ankaz luze baiña beste ez buruz labur.</p>
<p>—Leen-talka jo-artean itxaro dezagun;</p>
<p>leendik elkar jotzea gertatu duk iñun...</p>
<p>Bein alkar jotakoan alkar dite ezagun,</p>
<p>ta aulena igesi ziak bere diru ta jaun.</p>
<p>—Gerta duk iñoiz ere aulena moskortu,</p>
<p>ta, igesi-gauz ez dala, etzanda an gelditu...</p>
<p>Ortaz bear giñikek baldiña mugatu:</p>
<p>amar talka ezkero ezetz ark garaitu.—</p>
<p>Ontan agertu duzu aari mutur-beltza,</p>
<p>ille-luze ta legun, muturra zorrotza;</p>
<p>begi gaztaiñak, eta lepondoa motza...</p>
<p>onek ere udakoan ez dik jan agotza.</p>
<p>Zazpi jokatu eta zazpiak irabaz...</p>
<p>—leitzarrak bildur dira aari mardul ontaz—.</p>
<p>Lau urribelar ditu ikus aurtengoaz;</p>
<p>ondotik utziko du azia iñolaz.</p>
<p>Ardi-dunba bat zillar da jasotzekoa;</p>
<p>—tartekoak darakus egiñaz orroa—;</p>
<p>Ituren'en eindako dunba tupizkoa,</p>
<p>laister jakingo dugu zeiñek artzekoa.</p>
<p>Orma-zuloan kuku ekuki-dirua,</p>
<p>leen baiño leen daiteke eskuz aldatua.</p>
<p>Gaiñekoek bitara egiten oiua;</p>
<p>baiñan errikoa da bietan autua.</p>
<p>Artzai bik, ankartean batak artzen dula,</p>
<p>bestek adarretatik eusten diola,</p>
<p>igurtzika ari zaizko berotuz odola...</p>
<p>leitzarrarenak ere ba dakite nola.</p>
<p>Emendik jolale-ots, andik be-ka ta ala,</p>
<p>biei berotu die buruan azala;</p>
<p>iges, alkarren billa doaz utzi-aala,</p>
<p>ardi-arkera alboan baleuke bezala.</p>
<p>Leenen-talka motxa da —illago du soiñu—</p>
<p>ez baitira aurrenetik jauzi buruz-buru.</p>
<p>Bigarrenez, lerroa beaute zuzendu;</p>
<p>ta astiro zuzenduaz, dira atzerakatu.</p>
<p>Iru, lau, boskarrenez, zelai osoa artzen;</p>
<p>jende txeiari talkaz muiñak ikaratzen;</p>
<p>apustutarrai, aldiz, odola berotzen...</p>
<p>andre-bildur ez dira sakelak astintzen.</p>
<p>Ango oiua! Berrogei, berrogeitamar... eun...</p>
<p>talka aren bukatzerik ez agertzen iñun;</p>
<p>biek, lerroa zuzen, erdizterdian, pun!...</p>
<p>—zurgiñak ez neurririk ipintzen ain zurrun—.</p>
<p>Ara! saieskaratxo talkatu dutela...</p>
<p>—aize-burrundak baitu aizatzen orbela;</p>
<p>ala Beltz'ek Nabarko—. Batzuk, «joan dela»;</p>
<p>baiña bizkor egon-ta, zuti da bereela.</p>
<p>Arien kopetan ez, sakelan bai zulo...</p>
<p>Norenean? Ez daite ez-bairik luzaro;</p>
<p>baldaxkatzen asi da Leitza'ko Nabarko;</p>
<p>baiña diru-piriri nortara jausiko?</p>
<p>Eun ta berrogeitamar emanak ditute;</p>
<p>adarretik mintzera odola darite;</p>
<p>«Ken! ken! —andre-jendeak dio batez ere—</p>
<p>olako sarraskirik nork ikus bein ere?».</p>
<p>Epurgainka Nabarko —bi besoak butik—</p>
<p>zuin-barrenean datza il-adiña-bizi.</p>
<p>Besteak ez badeza andik alderazi,</p>
<p>damurik, ba daiteke galduuk irabazi.</p>
<p>Mutur-beltz argitu da; asi da berriro</p>
<p>etzanari burrundan ekiñez bizigo.</p>
<p>Ille-motza, arkaitz-eran, beira dagokio;</p>
<p>aren kalparra apartuz jotzen dun aldiro.</p>
<p>Ogei talka, ein ortan, erauntsiak ditu;</p>
<p>asperturik bera are alboan gelditu;</p>
<p>gizon diru-zaleak ez, ordea, aspertu;</p>
<p>diru gogorrak aiei erraiak legortu.</p>
<p>Berriz begira dio Beltzak nabarrari;</p>
<p>beste bost tunpa dizka eman; biek geldi.</p>
<p>Beltza'k Nabar utzita zuinetik igesi...</p>
<p>ez gauza irrikatzeko ez larratz ez ardi.</p>
<p>Leitzarrek ere ez dute aizekeri asko;</p>
<p>irabazi bai, orde, moskor arek antzo...</p>
<p>Dirua jaso dute; izenik ez naiko.</p>
<p>—Au ikusi zuenik bizi da oraiño—.</p>
<p>Andik luzaro bage ba dute takela:</p>
<p>irabaz-lege ori txar jarria dela...</p>
<p>gurpil-antzera lurra irauli duela,</p>
<p>ta, lurrean etzanik, arentzat sakela.</p>
<p>«Tximisten Bartangorri», ala duk oitura;</p>
<p>legea nola daiten ez orain ardura.</p>
<p>Leengoak balio dik gaur giñun jokura.</p>
<p>Urrengoan, or ikus; eizute zer-gura.—</p>
<p>Isildu dira. Pesta zertako samindu?</p>
<p>Galdunak berak ere ba du zertaz poztu.</p>
<p>Irabaztunak, orde, ez zertaz oillartu.</p>
<p>Bazkarik gorrotoa emaraziko du.</p>
<p>Errazkin eta Areso ardaillan dabiltza:</p>
<p>pilotan jarduteko aukera nai itza:</p>
<p>Samigel'ek zerutik elkarraraz betza!...</p>
<p>Apustu bage dira berera bakoitza.</p>
<p><hi rend='Bold'>SATAIA EDO BALANKA</hi></p>
<p>Atsaldeko lauetan ageri plazara</p>
<p>«Makil» Ezkurra'ko ta Antxo Labain'darra.</p>
<p>Aldamenka dituzte Zaldibi'ko Okerra,</p>
<p>Eratsun'go Koxko ta Salditse'ko Beltxa.</p>
<p>Oiuka asiak dira onen ta aren alde;</p>
<p>lotsa-antzean datorgu leen-apustu-zale.</p>
<p>Baso-lagunek nekez berorazi dute;</p>
<p>kopetan eskas duna biotzean gorde.</p>
<p>Isilka saia dute mendi-zelaietan</p>
<p>«Makil» aize-putz ori goitu bearrean.</p>
<p>—Aspaldian ari zan oiu gogorrean;</p>
<p>iñor urratu zunik ez baitzan artean—.</p>
<p>Mendia aiñako gizon, lepondoa guri,</p>
<p>besoa kozkortsu ta gerruntzea lodi;</p>
<p>lanean geiago da mando baiñon idi;</p>
<p>mingain zabala aoan ezin du iduki.</p>
<p>«Makil»'ek eskatzen du bere burni-makil,</p>
<p>inguru begira ta arontz-onontz ibil;</p>
<p>zuin-olaren ondoan zangoak ditu bil;</p>
<p>olaan barrena zuzen egiten du pirril.</p>
<p>Gezur-jaurti eginda ezpaiñak aizatu,</p>
<p>erronka koplatzera zuin-ondora dugu.</p>
<p>Jendea isil eta belarriz ernatu:</p>
<p>Makil Ezkurrak'k ola aldarri egin du.</p>
<p>«Oiu au egiten dut betiko legera:</p>
<p>Eguzkipean bada, betorkit onera;</p>
<p>belarraren gaiñera iñor agertzera,</p>
<p>elkar neurtuko dugu; betor larratzera.</p>
<p>Ez dut pisuz pisurik gaur nik aipatuko,</p>
<p>ez txapela dun ez dun nik baiño gorago.</p>
<p>Galtzadunik balitza, naiz aundi naiz kozko,</p>
<p>betor; naiz ta dedilla Labaien'dar Antxo!».</p>
<p>Mingain-zabal'en ordez Beltxa'k erantzuten:</p>
<p>«Noraiño mugatu duk, beso pipa-kirten?</p>
<p>Dantzarako obea aiz i; ikusko leenbaileen</p>
<p>mingaiñez aiña besoz luze nor ote-den».</p>
<p>Gaiñeko batek zipoz erantzuna azpiti:</p>
<p>«Mingaiñez bezain besoz motx geldi baledi,</p>
<p>ba ziakek basora Antxo motel ori».</p>
<p>Besteek: «Mingaiña bete kentzea dik aski».</p>
<p>Antxo'k sataia arturik —eskuan orde estu—</p>
<p>ezpain-tartetik miia ager eta listu.</p>
<p>Jende etsaiak arentzat irri ta parra du...</p>
<p>leen-saioan balanka ez du urrutiratu.</p>
<p>Asi dira benetan, besagainka aurrena;</p>
<p>seina tiraldi dute; bota dute bana.</p>
<p>Makil'ena arago da zuzenik joana;</p>
<p>ondo-ondoan bestea... ba da naiko lana.</p>
<p>Lautatik iruretan Makil da nagusi;</p>
<p>baiñan laugarrenean burrukan dira asi.</p>
<p>Koxko'k, gutxi makurka, sartzen ditu ziri:</p>
<p>andik begira, leen, au; emendik, baiño, ori.</p>
<p>Boskarrenak auzia ebakiko du ustez,</p>
<p>Antxo'k tarte luzean egin baitu gaiñez.</p>
<p>Eskuan lasai zanka, ez-arian legez,</p>
<p>zuzen ta gora zaio urrutira berez.</p>
<p>Itsas-ertz-ondarreko uin batez besteti</p>
<p>geienez ez da argiro gora-beera ageri.</p>
<p>Ondar-pillak egiñez josta den aurrari</p>
<p>alako batek dio iges-bidea itxi.</p>
<p>Antxo'ren sataia, ala, palasta aundia antzo;</p>
<p>arenek sortu dute istillu ta txalo.</p>
<p>Besteak —ortan baitzun itxaropen oso—</p>
<p>iztarpe ta pirrikan asteke egin du uko.</p>
<p>Eguerdi bikaiñean eguzkiri illargi</p>
<p>tartetik sar zaiola illun lurra geldi;</p>
<p>oilloak etxerantza; marruz dabil ergi...</p>
<p>«Makil» alaxe dago zurbil ta lotsati.</p>
<p>Begi ta belarriak etxera zaizkio</p>
<p>barreneko lotsaren marrua aditzeko.</p>
<p>Antxo Labain'goari —oituraz ario—</p>
<p>goratzarre au Beltxa'k bitartean dio.</p>
<p>«Labain'go seme bizkor</p>
<p>Gurutz Ansorena:</p>
<p>ire goraipatzeko</p>
<p>aski duk izena.</p>
<p>Aiten aiten aritik</p>
<p>zuzen atorrena,</p>
<p>ez duk ik lotsatuko</p>
<p>balankari zena.</p>
<p>Bizkaia'n Urdulitz'a</p>
<p>bearrak aldatu,</p>
<p>ta azi orrek an ere</p>
<p>eman zikan zitu.</p>
<p>Osaba Ansorena'ren</p>
<p>berririk nork ez du?</p>
<p>dana dan bezelaxe</p>
<p>nai nikek aipatu.</p>
<p>Euskalerri guzian</p>
<p>balankan nagusi,</p>
<p>Napar bat joan zaio</p>
<p>bear dula ikusi.</p>
<p>Gosaltzen alorrean</p>
<p>gizon bat eserki,</p>
<p>idiak askaturik</p>
<p>golde-andaitzeti.</p>
<p>—Non bizi da Ansorena?—</p>
<p>Jeiki da gizona;</p>
<p>goldea kidarretik,</p>
<p>—akullu antzera—</p>
<p>zuzen artuta dio:</p>
<p>—Ara an baserria...—</p>
<p>Aren arikoa da</p>
<p>gaur irabazia».</p>
<p>Batak urde ernari, besteak artantxu,</p>
<p>aal dunak aal duana bero du jokatu.</p>
<p>Beruete'ko Txortxi'k marka dizu urratu:</p>
<p>artalde ta aaria gal —larogei bat buru—.</p>
<p>Zenbait, buruz apal, ta zenbait buru-zuti,</p>
<p>onen galduz gutxi du arek irabazi.</p>
<p>Laister etor dirua bereela joaki...</p>
<p>beste dema sortzeko ez dabiltz urruti.</p>
<p>Pestak azkena du ta ari da danbolin</p>
<p>txistu eta arratzari eragin t'eragin.</p>
<p>Agerian isil da; gaur Angelus'ekin</p>
<p>pestaren joaiteaz ba du norbaitek min.</p>
<p>Ttunttuna aparitara etxez-etxe doa;</p>
<p>mutil-sailla dantza-zun atzetik daroa.</p>
<p>Ez daiteke luzea apari-ondoa;</p>
<p>arek ausporik badu, an ba da zangoa.</p>
<p>Gorritxo'k ez du Mikel ikusi bi gautan;</p>
<p>neskarenean dala sar zaio gogotan.</p>
<p>Bizkai-dantza an ba dute urtean askotan,</p>
<p>ikazkin, basa-gizon, zaldabai-joketan.</p>
<p>Aurten etzaie egoki apaldar ttunttuna;</p>
<p>baiña sukalde artan ez da gau illuna;</p>
<p>an aurkitzen da noski Gorri'ren laguna,</p>
<p>mutil bizkorra, baiña aula ere ez iztuna.</p>
<p>Ele-eder deritzat —ain da bertsolari—;</p>
<p>Saldis'ko Beltxa'rekin bekoz-beko da ari;</p>
<p>gaztetxoa dalarik, ez da ain zirtolari;</p>
<p>baiña ba du zer-esan etxeko neskari.</p>
<p>Ontan mutil etsaia sukaldera da: «Agur».</p>
<p>Gure gazte martzala ez da geldi labur.</p>
<p>Leengoaz gain zer-gerta, ba du neskak bildur.</p>
<p>Mikel'ek ola dio, bero bezain zuur.</p>
<p>«Apariak on dagizutela</p>
<p>il baduzute jangale.</p>
<p>Esker bage ezin utzi daiteke</p>
<p>sukaldean gatz-emaille;</p>
<p>baiñan nik itz bi esan nai tizut,</p>
<p>maaiaren erasotzaille,</p>
<p>zure eskuentzat goratzapenik</p>
<p>iñon asma aal banezake.</p>
<p>Begiak bezain eskuak legun</p>
<p>maai-gaiñean tuzu koka;</p>
<p>—eguzkietan dabillenaren</p>
<p>itzal ain biguñik ez da—;</p>
<p>nor zeren bear, eska baiño leen,</p>
<p>begi ta besoak ara;</p>
<p>mingaiñik duzun aaztu dakigun</p>
<p>oro beso biur zera.</p>
<p>Oial-joketan diarduzula</p>
<p>iturri-lats gardenean,</p>
<p>zure besoen erraiñua are</p>
<p>ez aen isil urpean.</p>
<p>Bear bezala zu gora-naiez</p>
<p>buka zadan itz batean:</p>
<p>eskuen legun au sumatzeko</p>
<p>nor zauritu litekean!».</p>
<p>Beltxa'k txaloka dio: «Ori, mutil, ori!</p>
<p>Ik daukaken aroa joan zaiguk guri.</p>
<p>Itz ederren jabe aiz; biotza duk gori;</p>
<p>ba duk iretzat nunbait neska zuri-gorri».</p>
<p>Ezpañak dar-dar eta barrunbea asarre,</p>
<p>Gorritxo oiñen gaiñean gel ezin dagoke.</p>
<p>Mikel oartu zaio; ta, luzaro bage,</p>
<p>«Dantza gaitezen —dio—; ekarri zaldabe».</p>
<p>Leenengo dantzaldira duteneko deitu,</p>
<p>Gorritxo'k Garazi'ri egin dio keiñu.</p>
<p>Eguzkia agertzean, zugaitzak itzal du:</p>
<p>ala Gorri neskaren itzal da biurtu.</p>
<p>Esku-atsegiña da ta atera da neska;</p>
<p>begiak apal ditu Gorri'ren oiñera.</p>
<p>Mikel'ek, bitartean, berari aurpegira...</p>
<p>urrengo dantzaldian dantzatuko dira.</p>
<p>Zaldabean ari da Goldaraz'ko Otxana,</p>
<p>Uharte'koan noizpait ikazkin izana;</p>
<p>bertsotarako ez du txarra gogoaana;</p>
<p>bizkai-dantzaz ba daki jakiteko dana.</p>
<p>Sugin otxandiarrari zitien ikasi;</p>
<p>berak egiñak ere or zitun, nahasi;</p>
<p>etzan beela atertuko asten bazan asi...</p>
<p>beso-miiak baiño leen oiñak nekarazi.</p>
<p><mentioned> <hi rend='Italic'>«Kantari nago, baiña</hi></mentioned></p>
<p><mentioned> <hi rend='Italic'>biotzetik trixte; </hi></mentioned></p>
<p><mentioned> <hi rend='Italic'>nik miñik daukadanik</hi></mentioned></p>
<p><mentioned> <hi rend='Italic'>ez du iñork uste.</hi></mentioned></p>
<p><mentioned> <hi rend='Italic'>Pikuaren ostoa</hi></mentioned></p>
<p><mentioned> <hi rend='Italic'>itzal egiteko...</hi></mentioned></p>
<p><mentioned> <hi rend='Italic'>ederregia zera</hi></mentioned></p>
<p><mentioned> <hi rend='Italic'>nekazaritzako.</hi></mentioned></p>
<p><mentioned> <hi rend='Italic'>Ederra zeran bezain</hi></mentioned></p>
<p><mentioned> <hi rend='Italic'>baziñe sekreta,</hi></mentioned></p>
<p><mentioned> <hi rend='Italic'>pozik joko nizuke</hi></mentioned></p>
<p><mentioned> <hi rend='Italic'>leioko kisketa.</hi></mentioned></p>
<p><mentioned> <hi rend='Italic'>Gora begiratuta</hi></mentioned></p>
<p><mentioned> <hi rend='Italic'>laiñoa ageri...</hi></mentioned></p>
<p><mentioned> <hi rend='Italic'>orrako mutil orrek</hi></mentioned></p>
<p><mentioned> <hi rend='Italic'>zoroa dirudi.</hi></mentioned></p>
<p><mentioned> <hi rend='Italic'>Gorriti'ra bidean</hi></mentioned></p>
<p><mentioned> <hi rend='Italic'>otea latz dago...</hi></mentioned></p>
<p><mentioned> <hi rend='Italic'>oiñak galdu ezkero</hi></mentioned></p>
<p><mentioned> <hi rend='Italic'>gizonik ez dago.</hi></mentioned></p>
<p><mentioned> <hi rend='Italic'>Mutil bi larri dira</hi></mentioned></p>
<p><mentioned> <hi rend='Italic'>neska batengatik; </hi></mentioned></p>
<p><mentioned> <hi rend='Italic'>bat ark jakin nai luke</hi></mentioned></p>
<p><mentioned> <hi rend='Italic'>ua norengatik».</hi></mentioned></p>
<p>Itz goxoz leguntzen du Gorrittxo'k Garazi;</p>
<p>onek, esker onean, ez ukatzen irri.</p>
<p>Noizpait dantza-azkena da —pestaren ondarra—;</p>
<p>ikazkiñek min dute alde-egin bearra.</p>
<p>Gorritxo'k atarian Mikel du bakarra;</p>
<p>ez dio, nai-orduko, egiten akarra:</p>
<p>«Zer duk ik neskarekin, aker-buru-jale?</p>
<p>maiztar alderdi-gutxi, etxean eltze-mee,</p>
<p>sorgin ukullutarra, ate-aize-jabe,</p>
<p>pinpirin ori iretzat dagola aal duk uste?»</p>
<p>«Etxalde-seme badik; ua aal dik aukera,</p>
<p>ez aizen bezalako dukatik bagea.</p>
<p>Ezkon-sari ba dukek zorri larru-urdiña,</p>
<p>kukuso begi-bakar, txerri buztan-motxa».</p>
<p>—«Itz-ernarika asi aiz, nagusi Gorritxo?</p>
<p>Iru egun ernari... egin duk aurgaizto.</p>
<p>Ire burruka-nai au bearko nik jaso</p>
<p>itzez aurrenik, eta ukabilka hurrengo.</p>
<p>»Etxaldeko naiz maiztar, i ainbat ba gaituk;</p>
<p>etxaldean aukeraz sor aizela uste duk?</p>
<p>Maitasuna erosten dutenak diru-truk,</p>
<p>biziren bizirako pakez-antzu dituk.</p>
<p>»Bi gazte ezkon aurrean, au duk zurru-murru:</p>
<p>"Zer ote dakar urlik? Neskak zer ote du?".</p>
<p>Leen ere Euskal-errian, naiz odol naiz diru,</p>
<p>ez aal duk ezkontzarik egin buruz-buru?</p>
<p>»Mei eguna diagu etxean maizegi;</p>
<p>gure salda-gaiñak ez dik ainbeste begi;</p>
<p>esneak, ura naiko; ardook, ur geiegi...</p>
<p>baiñan emen ba zegok kozkor eta aragi.</p>
<p>»Aitonak bere zian etxea Betelu'n:</p>
<p>ba genian jauregi sorgiñen ukullun;</p>
<p>baiñan ogei sementzat nor ogei-etxedun?</p>
<p>Ez aal gaituk odolez i bezain euskaldun?».</p>
<p>Gorrik erantzun dio: «Mikel, isil aite.</p>
<p>Ez odol, ez ondasun, neskak ni neuk maite.</p>
<p>Etzaik zillegi ari maite-lege egite...</p>
<p>Erriko zoko denek ori ba zekite...».</p>
<p>Mikel'ek: «Lausoz abil; laister ikusiko</p>
<p>Rekalde'ko Garazi bitan zeiñendako.</p>
<p>Egiok nai dukana; gure ez duk oraiño;</p>
<p>bera mintzatu bedi nor dun biotzeko».</p>
<p>Gorri'k: «Antzea, ba duk izketa leguntzen;</p>
<p>baita nere kaltetan gezurrak apaintzen».</p>
<p>Mikel'ek: «Isil adi, ni sutu ez naiten;</p>
<p>bestela atzaparretan aut purrakaturen».</p>
<p>Gorritxo'k: «Alkar-joka nai uke auzi au</p>
<p>—aariek artaldean bezala— garbitu?</p>
<p>Ez duk gizontasuna». Mikel'ek: «Non dugu</p>
<p>aiztintxeko mii-zakar? Zeiñek ola aldatu?»</p>
<p>«Gosea ta beldurra buruen zuurgarri;</p>
<p>beste iturrira jo zak bai-ago egarri:</p>
<p>errian neskazaarrik ba zegok ugari...;</p>
<p>migura paparrean dunarengana adi!».</p>
<p>Agopetik mar-marra dariola doa</p>
<p>Gorri, Mikel'en bildur, mindurik gogoa;</p>
<p>ez du astunegia gau artako loa;</p>
<p>ezta are noizbaiteko neska-amets gozoa.</p>
        </body>
      </text>
      <text>
        <front>
          <head rend='Bold'><p>II. ARTAZURIKETA</p></head>
        </front>
        <body>
<p>Agiz Samigeletako artoak ebaki;</p>
<p>alorrean an-emenka txoxetan eraiki...</p>
<p>tokika nekazariak zer egin ba daki;</p>
<p>ta ala beranduko ordez ereiten goiz asi.</p>
<p>Janaririk bearrena —naiz lurmen, naiz elur—</p>
<p>artoa da; artatik beintzat ez luke bear xur.</p>
<p>Orduan, bai, <hi rend='Italic'>«elur melur, ez nauk ire bildur; </hi></p>
<p><hi rend='Italic'>etxean ba ditiat arto eta egur».</hi></p>
<p>Urte artan, izotzaren ikiturik ozta,</p>
<p>ale gorri-gorri du eguzkiak jota;</p>
<p>lastoa zuritu bage itaiak du bota...</p>
<p>Beiek afal ondoan ba dute zer-ozka.</p>
<p>Ego-aize atsegiña mandioan, pil-pil,</p>
<p>an diranak legortzeko sar-atera dabil;</p>
<p>arta-korda, lizar-osto, belar eta agotz-pil,</p>
<p>kalerik gordeena bein berriz derabil.</p>
<p>Eiotaldi bat gaitu nai igartuz labean;</p>
<p>eguzki ona dalarik, baita larraiñean,</p>
<p>batez ere ezin-biziko maiztarrik danean</p>
<p>urte-zorra ateratzen beela asi daitean.</p>
<p>Arta-zuriketa zuten gauez Errekalde'n...</p>
<p>neska-mutillek bikoka asiak ziraden.</p>
<p>Urtean zer zurru-murru jaso onen ta aren,</p>
<p>arta-zuritzekoan zituten iraultzen.</p>
<p>Gerogo ta beroago bikoen asmaki;</p>
<p>nor norengana dagoan bat batek ba daki.</p>
<p>Biko-gaiak oro dira begi ta belarri.</p>
<p>bakoitzen griña asmatzen; ez aal da arrigarri.</p>
<p>Mikel'en etsai Gorri'ri goizean abarka</p>
<p>ongi lotua dun arren, ibillian, aska.</p>
<p>Ipui ergel batek biotz emanik, ez kezka,</p>
<p>berea dula, dantzan ken zioten neska.</p>
<p>Gauean ara bilduta jarduna ba dute:</p>
<p>eguraldi-asmakari, ipui ta bikote.</p>
<p>Irri-karkara ta kantu, loa aiza dezate;</p>
<p>gaueko lo-bildua biamonez ase.</p>
<p>Oi bezala, aurten ez dute jardunik asiko,</p>
<p>izotzak uki-artorik ez baita arkituko.</p>
<p>Urte banaka. Ta alare, zenbait ba dira artxo.</p>
<p>Noiz-bein ez da arrigarri mutur-uts eta aiño.</p>
<p>Oilloek ere, goiz-goizik, amonaren iges,</p>
<p>baratzean ari izanak moko lotsagabez.</p>
<p>Urruti dagon alorra iskisuz ta belez;</p>
<p>oian-baztarrekoa joa da basurdez.</p>
<p>Zimurrio bat ba ginun goizero landetan</p>
<p>artaburuak urratuz oraindik esnetan;</p>
<p>—lasarik uzten zituen beti beazketan;</p>
<p>agerian beste iñoiz txorien pozetan—.</p>
<p>Jo-ta-ke ari ziraden: Joanes eiztari</p>
<p>erdi-bearrean dago egin zun einkari:</p>
<p>«Onako buru au —dio— basurde-ortzari</p>
<p>nik kendua diteke... aurten il nunari».</p>
<p>Adierazten du luze nondik dan ibilli;</p>
<p>goizean goiz jeki, eta mendiak irauli...</p>
<p>balin-bada, alper gaiztoan ditu erabilli:</p>
<p>azkenik, basurde-zai, artotan estali.</p>
<p>Egun eta biaramon ara dala sartzen</p>
<p>artzai adiskide batek dio erakusten...</p>
<p>esian, urratutako zuloa ageri zen;</p>
<p>zantzu berririk, orde, lurrean ez azaltzen.</p>
<p>«Etorriko dala noizpait ezkurdi artara,</p>
<p>barnean izkutaturik nago nere erara;</p>
<p>—lizar-abar eta lasto egoak dardara,</p>
<p>eiztaririk an danik asmatzen lana da—.</p>
<p>»Orduan uzkur nengoen zulora begira.</p>
<p>Alakoan basurdea zuzenik esira;</p>
<p>ataka-aurrean, aieruz, lipar bat geldi da...</p>
<p>iñor sumatzen ez-ta sar-nai artadira.</p>
<p>»Argigunetik barnera ager du muturra,</p>
<p>—leenagokoan ain errez esirik ez urra—;</p>
<p>gorputza sartu baiño leen, arbi-azi xurra</p>
<p>tiroa jalki eta jaurti diot purra.</p>
<p>»Begiak itsutu zaizko; egin du atzera;</p>
<p>zororik alditxo batez geldi tinkatu da.</p>
<p>Berriro —ez nai-orduko— ernaldu dut arma,</p>
<p>balaz bota naiean amar umen ama:</p>
<p>»—Beruete'ko mendian ikusia bainun</p>
<p>gure mugatik bereela, zirala bost egun—;</p>
<p>artzulora sartua zan —an kabia baitzun—:</p>
<p>ez nik orduan gizonik ez zakurrik lagun!</p>
<p>»Aren atzetik nik ere larratzera salto;</p>
<p>an-emengo lizarretan itsu ark oztopo;</p>
<p>bat buruz indarka jota gelditzen da zoro,</p>
<p>—tiroz menderatzeko ezin eskurago—.</p>
<p>»Berun-ezkurra sar diot bi biriketatik,</p>
<p>—denaren jabe nerau naiz; ez dut ein zantzurik—.</p>
<p>Odol-usten ari zaigu arnasa galdurik...</p>
<p>urte erdirako ba dut naiko giarrerik.</p>
<p>»Umeak oraino ogean; nork arki letzake?</p>
<p>Asiak dira kozkortzen janez esne ta ale.</p>
<p>Kabi atsegiña non-nai orbelean dute;</p>
<p>gizon-otsa aditzeko belarriak erne.</p>
<p>»Urren-urterako ere eizea bear dik,</p>
<p>azia gelditua duk balitz eiztaririk...».</p>
<p>Itz arro oiek entzutean, «Bekain» zokondotik</p>
<p>erasoka asten zaio: «Potea ba duk ik»;</p>
<p>«Uste-ez-usteko eizea: besterik zer esan?</p>
<p>Erbi anka-mei bat ez duk il eure denboran;</p>
<p>untxi gorri bat mendira zorroan eraman...</p>
<p>erbi biurtu bear andik onakoan».</p>
<p>Ba du «Bekain»ek, ark ez dun eiztari-adoia,</p>
<p>begiak nora ditun, an du zizta doi-doia;</p>
<p>—eper, oillagor, naiz erbi— danean aldia,</p>
<p>etxean ba du sarri mokadu guria.</p>
<p>Itza bestera da... Aurtengo mandio betea.</p>
<p>Berriro olakorik biltzen bai gauza nekea!</p>
<p>Banabarrez bildur bage bete daite eltzea:</p>
<p>ez baitzan leengo jorran nabarmen barea.</p>
<p>Gogoan da an, ongi, igazko gauaren illuna,</p>
<p>bare gorrik eltzaria dena galdu zuna,</p>
<p>—egunez aurretik zeukan ostoa leguna;</p>
<p>biamonean... zoztor: zer kontakizuna!—.</p>
<p>Onelako jardunetan aldi bat egiñik</p>
<p>asmakari bitxitara jo zuten urrenik.</p>
<p>Baba beltxarena soillik esanen dizut nik,</p>
<p>—taiu berau baitute bestelako guzik—:</p>
<p>Alakok, erregu batño erein zuen babaz.</p>
<p>Aleak ondo bat eman; ondoak, leka bat;</p>
<p>lekak, aleño bat; ortaz zer eman zun Uztak?</p>
<p>—Erein aiñaxe naski. —Ta galdu ziranak?</p>
<p>Bakarra zan atxomotxa kontu-eder-kontari.</p>
<p>Gazteek aixuka dute bat dezan ekarri.</p>
<p>Uka-muka aundirik bage lotu da lanari,</p>
<p>zerbait asma baleza gazteen pozkarri.</p>
<p>Jakiña, gazte-jendeak bi amets ook ditu:</p>
<p>andre eder aundiki ta kutxa bete diru;</p>
<p>ba daki nondik asi ta non bear bukatu.</p>
<p>Begi-belarri ditula, beragana lotu.</p>
<p>«Errege baten alaba bein batez eri zen;</p>
<p>—meriku, sorgin— iñortxok senda etzezaken.</p>
<p>Aren inguru, zoratuz, alperrik zebiltzen:</p>
<p>neska gaixoarentzat sendagairik etzen.</p>
<p>Gerogo begi-illunago, ez irri sekulan:</p>
<p>zer egin etzekitela akituaz zoan.</p>
<p>Senda nai dunari, oiu Erregeak ontan,</p>
<p>pozik lezaiokela emaztetzat eman.</p>
<p>Txabol aul batean, iru anai ziran bizi</p>
<p>Erregearen agintza zutenak ikasi.</p>
<p>Ba-ez-bada, asmatu dute beiñik bein ikusi</p>
<p>alaba ari nolatan par egiñarazi.</p>
<p>Zaarrena ba doa bidez —besoan saskia,</p>
<p>ondotik ezpaiñeraño sagarrez gorria—;</p>
<p>sorgin-zuloan atso bat dakus eroria...</p>
<p>andik ateratzeko ezin zan balia.</p>
<p>Oiuka asi mutillari, arren laguntzeko;</p>
<p>—betarik etzedukala saietseratzeko...</p>
<p>Aurrera doa zuzenik garaiez eltzeko,</p>
<p>Andre Erregin alaba, aalbait, ez galtzeko—.</p>
<p>Jauregian sartu dute eriaren aurrera;</p>
<p>sagarreri begira ta begiak atzera...</p>
<p>bi eskuz —atsegin ez ta— ditu baztarrera:</p>
<p>leen baiñon illunago gelditu da bera.</p>
<p>Bigarren anaia, lore politekin doa...</p>
<p>sorgin-zulo ber-berean ikusten atsoa...</p>
<p>Oiuari kasurik ez, zuzen-zuzen doa</p>
<p>irriz zabaldu-asmoz nexkaren gogoa.</p>
<p>Jauregiko alaba arek, leenari bezala,</p>
<p>bi eskuz keiñatzen dio xorta ken dezala.</p>
<p>—Ezkoa bezain ori zun aurpegi-azala.</p>
<p>Sartua zirudion betikoz itzala—.</p>
<p>Irugarrena ba doa —eskuan ezer ez—...</p>
<p>sorgiña zuloan zegon laguntzaren galdez.</p>
<p>Eskua luzatu dio, ta, alako mesedez,</p>
<p>pozik galdetzen dio zer nai dun ordaiñez.</p>
<p>—Nik emanen dizut, seme, nai duzun zoria.</p>
<p>—Ain zuzen, aren billa naiz etxetik jauzia...</p>
<p>Erregearen alaba ain omen-eria,</p>
<p>betiko gal omen-du ortzetan irria.</p>
<p>—Tori, bada, bildotx beltx au; ar zazu zurekin;</p>
<p>etzazula deusik ere trukatu onekin;</p>
<p>ez utzi besotik ere... Au eitearekin</p>
<p>ezkonduko zara zu Erregiñarekin.</p>
<p>Besoetan bildotxa, ta ba doa mutilla,</p>
<p>atxoaren agindua egiñez ixilla...</p>
<p>Erregearen erria ikusten du urbilla...</p>
<p>Ua an, eta bereala aingeru-ezkilla.</p>
<p>Ostatu batean sartu; gau-lekua galde:</p>
<p>bientzat an etzauntzarik ez dala diote:</p>
<p>—Apez-etxera zoaz, ta naikoa ba dute...</p>
<p>Mutillak ara jo du beta galdu bage.</p>
<p>Neskamea atera zaio —aurpegian irri—:</p>
<p>ba dula bildotxa goxo-goxo non iñaurri:</p>
<p>oge biguin bat emanen diola berari...</p>
<p>—Ez dezaket —diotsa— eskutik igorri.</p>
<p>Arritzen dira Apeza ta neskame Mikela;</p>
<p>mutilla temaz ari da utz ez dezakela...</p>
<p>Egoki ez baita arekin etzateko gela,</p>
<p>artegian, dio, lo egiñen dutela.</p>
<p>—Utikan! Egizute lo gaur oge goxoan—</p>
<p>esaten diote, zoro dagoelakoan;</p>
<p>afal ere egin dezala bildotxa-besoan...</p>
<p>Eseriak dituzu biak sutilloan.</p>
<p>Mutillak, etxean baiño afari obea</p>
<p>—«txikia baiña goxoa Apezaan eltzea»—;</p>
<p>bildotxak ere bein ez du ala bete estea:</p>
<p>aurrenik esku bat gatz, urrenik, alea.</p>
<p>Lotara doazi denak nor bere xokora.</p>
<p>Biamonez aurrena aiek bildotxa gogora...</p>
<p>Apezak begia zorrotz giltzaren zulora.</p>
<p>Susmorik ez, ta nai du sartu een ondora.</p>
<p>Poliki sartzen da gelan... bi arrotz aiek lo.</p>
<p>Esnaraziko ote-ditun alditxo bat dago.</p>
<p>Isil-isilla joan da oge-ondorago:</p>
<p>esnarazi bage ezin egon luzeago.</p>
<p>Belarri batetik eltzen dio bildotxari;</p>
<p>ikaraturik gaixoa asten marrakari.</p>
<p>Besoan daukala, artzaia artan iratzarri...</p>
<p>komeria an asten da guziz urragarri.</p>
<p>Ba duk oberik! Apeza itsatsi gelditzen;</p>
<p>eskua bereizi nai ta alperrik nekatzen;</p>
<p>oiu du neskameari, datorren leenbaileen...</p>
<p>Orduan da lotatik doi-doirik esnatzen.</p>
<p>Erdi-jantziz, ille-arro, atera gelatik;</p>
<p>soiñekoa, sartzekoan, urra du atzetik.</p>
<p>Nagusiari laguntzen an da, arnas-esturik;</p>
<p>eldu dio beltxari beste belarritik.</p>
<p>Loturik gelditua da Apeza bezala;</p>
<p>bat eta besteek tiraka ustu dute gela;</p>
<p>irurak tarrapataka ba doaz kalera...</p>
<p>atzeko zuloa-arren lotsa da Mikela.</p>
<p>Baratzan igarotzean, azaren ostoa</p>
<p>beste eskuz erauzi, ta itxi du zuloa.</p>
<p>Komerilarien sailla Jauregirantz doa,</p>
<p>—oraindik au, dantzaren leenen-Zortzikoa—.</p>
<p>Bide-ertzetik iru auntz osto aren gura...</p>
<p>ezpaiñez uki-orduko ba dute lokura.</p>
<p>Mutiko, bildotx, Apez ta neskaren bilkura,</p>
<p>zilipurdika an doa eriaren kura.</p>
<p>Oraindik arago, okiña, —jeki-berri baitzen—</p>
<p>leiotik so dagola lagun dute eskatzen.</p>
<p>Okiña atzetik asten da katea bereizten...</p>
<p>besteak bezala antxe lotu-bearra zen.</p>
<p>Araxeago, sutegian arotza dakuste:</p>
<p>karraxiz, lagun diela eskatzen diote.</p>
<p>Badoa gizon bizkorra uste bezain uste...</p>
<p>loturik gelditzen da denen isats-orde.</p>
<p>Arago, bi emazteki —erratzak eskuan—</p>
<p>atal-aurrea garbitzen elkar-apustuan...</p>
<p>ikusiz, irri dagite leertzeko moduan;</p>
<p>asarre, neskamea mintzatzen orduan:</p>
<p>—Irri baiño obe zinute guri lagun-egin...</p>
<p>—Or bada— aiengana dira beren erratzekin.</p>
<p>Joka asita, leen-kolpean lotu ziran berdin,</p>
<p>—erratzen kirtenetik eskurik alde ezin.</p>
<p>Bide-ukondo batean txakurrari lotua,</p>
<p>belauna geitxo jasoaz zetorren itxua.</p>
<p>Zakurra, aiek pasatzean zaunka amorratua,</p>
<p>gona bati elduta an lotu da gaixoa.</p>
<p>Zilipurdiz urbildurik Errege-jauregira,</p>
<p>alabaren gelaraiño noizbait sartzen dira.</p>
<p>—Lorik etzitzaion eldu aspaldi begira,</p>
<p>ez jangalerik, ez ta parrik aurpegira—.</p>
<p>Leio eder bateen, bekoz an zegon jekia,</p>
<p>—beso-alki biguiñean lepo-eroria—.</p>
<p>Zalaparta sumatzean, jaso du begia:</p>
<p>leenik mutil bat dakus aurreskularia...</p>
<p>...Axuri, Apez, neskame, azosto eta auntzak,</p>
<p>okin, arotz, emazte bi erratzei josiak:</p>
<p>soka-dantzaren azkena txakur-itsu biak...</p>
<p>alabak ager ditu ortz era begiak.</p>
<p>Errege Jauna ba dator saillaren karraxiz...</p>
<p>aspaldiko ordez alaba ikusi zun irriz.</p>
<p>Orain ere lanak ziran leengo alderantziz:</p>
<p>alaba, txoro-txoro, parra ezin geldiz.</p>
<p>Ikaratu da aita, artantxe geldituko ote-dan;</p>
<p>—Jauregi-ate-aurrean sailla an ari baitzan—,</p>
<p>zimizta baiño leen an da asarre beroan:</p>
<p>denak illarazteko oiu-egin zuan.</p>
<p>Soldaduak ba zoazin eek iltzeko asmoz;</p>
<p>bereela mutil gaztea gelditu da mokoz.</p>
<p>Aren atzetik laisterka guziak oztopoz;</p>
<p>artan bereizi ziran andik aurrerakoz.</p>
<p>Mutillak oiu aundi bat Errege-alabari:</p>
<p>—«Aski ola!; bildotx beltxa, berriz, marrakari.</p>
<p>Irria atertu zitzaion gaitzen sendagarri...</p>
<p>Neskarentzat mutilla maite maitagarri.</p>
<p>»Illabete bage, biak ezkondu ziraden...</p>
<p>dantza-soka ateratzeko aiña aur izan zuten.</p>
<p>Axuri beltx artaz ere aaztu ez gaitezen:</p>
<p>Erregiñak eskutik azi zuen gizen».</p>
<p>Olako lau ipui arin jalki dituneko,</p>
<p>etorri zaio noribait Mari Bekaineko...</p>
<p>Kantuak balio dizu loak uxatzeko;</p>
<p>gazteek jakin nai ere nor dun uztartzeko.</p>
<p>Zintzurra leundu artean leenik zenbait kantu.</p>
<p>Pitiri Trakets'ek ez du goxoona aukeratu:</p>
<p>neska zaar baten antza bertsuz emaiten du;</p>
<p>alakorik, ala are, ondoan ez baitu.</p>
<p><mentioned> <hi rend='Italic'>«Ikusi nuanean</hi></mentioned></p>
<p><mentioned> <hi rend='Italic'>zure ille latza,</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>sorgiñen erratza.</hi></mentioned></p>
<p><mentioned> <hi rend='Italic'>Ikusi nuanean</hi></mentioned></p>
<p><mentioned> <hi rend='Italic'>zure bekokia,</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>zartagi-ipurdia.</hi></mentioned></p>
<p><mentioned> <hi rend='Italic'>Ikusi nuanean</hi></mentioned></p>
<p><mentioned> <hi rend='Italic'>nik zure bekaiña,</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>gauaren kamaiña.</hi></mentioned></p>
<p><mentioned> <hi rend='Italic'>Ikusi nuanean</hi></mentioned></p>
<p><mentioned> <hi rend='Italic'>nik zure begia,</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>anpolai gorria.</hi></mentioned></p>
<p><mentioned> <hi rend='Italic'>Ikusi nuanean</hi></mentioned></p>
<p><mentioned> <hi rend='Italic'>zure belarria</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>azaren orria.</hi></mentioned></p>
<p><mentioned> <hi rend='Italic'>Ikusi nuanean</hi></mentioned></p>
<p><mentioned> <hi rend='Italic'>nik zure sudurra,</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>lukainka-muturra.</hi></mentioned></p>
<p><mentioned> <hi rend='Italic'>Ikusi nuanean</hi></mentioned></p>
<p><mentioned> <hi rend='Italic'>nik zure agoa,</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>karobi-zuloa.</hi></mentioned></p>
<p><mentioned> <hi rend='Italic'>Ikusi nuanean</hi></mentioned></p>
<p><mentioned> <hi rend='Italic'>nik zure okotza,</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>gaztaiña-morkotsa.</hi></mentioned></p>
<p><mentioned> <hi rend='Italic'>Ikusi nuanean</hi></mentioned></p>
<p><mentioned> <hi rend='Italic'>nik zure bularra,</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>basoan txondarra.</hi></mentioned></p>
<p><mentioned> <hi rend='Italic'>Ikusi nuanean</hi></mentioned></p>
<p><mentioned> <hi rend='Italic'>nik zure mokorra,</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>Azpiroz-malkorra.</hi></mentioned></p>
<p><mentioned> <hi rend='Italic'>Ikusi nuanean</hi></mentioned></p>
<p><mentioned> <hi rend='Italic'>nik zure zangoa,</hi></mentioned></p>
<p><mentioned> <hi rend='Italic'>iruditu zitzaidan</hi></mentioned></p>
<p><mentioned> <hi rend='Italic'>auntzadar-makoa».</hi></mentioned></p>
<p>Ba ditute kantatuak zenbait maite-eresi...</p>
<p>neketan gazte zoroak bestez dezake etsi;</p>
<p>maiteentzat eziñik ez dala adierazi...</p>
<p>ama-alaben lelo au dute gogorazi:</p>
<p><mentioned> —«Ama, ezkondu! ama, ezkondu</mentioned></p>
<p><mentioned> gazte geraden artean.</mentioned></p>
<p><mentioned> Ene alaba, etzeukanagu</mentioned></p>
<p><mentioned> ogi ta ardorik etxean.</mentioned></p>
<p><mentioned> Galburutxo bat bereizi nizun</mentioned></p>
<p><mentioned> garia ondu zanean;</mentioned></p>
<p><mentioned> eun erregu kendu nition</mentioned></p>
<p><mentioned> igurtzi-aldi batean.</mentioned></p>
<p><mentioned> —Ama, ezkondu! ama, ezkondu</mentioned></p>
<p><mentioned> gazte geraden artean.</mentioned></p>
<p><mentioned> —Ene alaba, etzeukanagu</mentioned></p>
<p><mentioned> ardo-xortarik etxean...</mentioned></p>
<p><mentioned> —Maats-mordotxo bat bereizi nizun</mentioned></p>
<p><mentioned> maastia ondu zanean;</mentioned></p>
<p><mentioned> eun kantaro kendu nition</mentioned></p>
<p><mentioned> igurtzi-aldi batean.</mentioned></p>
<p><mentioned> —Ama, ezkondu! ama, ezkondu</mentioned></p>
<p><mentioned> gazte geraden artean.</mentioned></p>
<p><mentioned> Ene alaba, etzeukanagu</mentioned></p>
<p><mentioned> aragirikan etxean.</mentioned></p>
<p><mentioned> —Txantxangorri bat etor zitzaidan</mentioned></p>
<p><mentioned> josten ari nintzanean;</mentioned></p>
<p><mentioned> eun arroba kendu nition</mentioned></p>
<p><mentioned> igurtzi-aldi batean.</mentioned></p>
<p><mentioned> —Ama, ezkondu! ama, ezkondu</mentioned></p>
<p><mentioned> gazte geraden artean.</mentioned></p>
<p><mentioned> Ene alaba, etzeukanagu</mentioned></p>
<p><mentioned> zuritasunik etxean.</mentioned></p>
<p><mentioned> —Lio-izpi bat bereizi nizun</mentioned></p>
<p><mentioned> lioa ondu zanean;</mentioned></p>
<p><mentioned> eun larri ta azal kendu nition</mentioned></p>
<p><mentioned> igurtzi-aldi batean».</mentioned></p>
<p>Bikoak egin-garai da... biotzen bat dar-dar,</p>
<p>berak nai luken maiteaz ote-duten uztar.</p>
<p>Gorritxo kezkati dago —begi biak baztar—,</p>
<p>batera jakin nai, ta bestera luza adar.</p>
<p>Laisterra asteko otsaren zai zuiñean bi mutil...</p>
<p>Uste-erdi bakar duena buru-loka dabil,</p>
<p>betilleak dar-dar eta bulartea pil-pil...</p>
<p>Era artantxe Gorritxo'k gogoa du zintzil.</p>
<p>Neskatxa tontor-garai bat dutela sail-buru,</p>
<p>bi aldeetatik kuxmuxa belarrira ba du.</p>
<p>Beren eskuinetik ara egiñez inguru,</p>
<p>Mikel Eleder'gana dira noizbait eldu.</p>
<p>«Gerrieder» sukaldean —ernerik belarri—;</p>
<p>amonarekin batean aski lanik ari.</p>
<p>Egun artan ardi zaarra dute egin aragi;</p>
<p>artaz egin diteke, bai, sorgin-afari.</p>
<p>Irri-karkara ba zuten emanik leloa,</p>
<p>aukeratuz bakoitzari bere kidekoa.</p>
<p>Ixillaldi osoa da andik urrengoa...</p>
<p>Ez dago lasa-lasa Gorri'ren kolkoa.</p>
<p>Ekaitza datorrelarik —eguerdia geldi—</p>
<p>belarri-ertzean dabil furrundakan euli...</p>
<p>Gorri'k inguruan suma zain gaiztoko berri;</p>
<p>leloa asi orduko, aize, ostots, arri.</p>
<p><hi rend='Italic'>«Larre berrian eperrak dira, pagadietan usoak...».</hi></p>
<p>Neskatxa gazte pinpiriña da Garazi Errekaldekoa.</p>
<p>Orrek maite bat bear omen-du bera dan bezalakoa;</p>
<p>bera ona da ta obea luke Mikel Muno-Txikikoa.</p>
<p>Artzaia arnaska ardi-billa mendi-garaiean</p>
<p>noizean bein gelditzen da txintxarri-zurrean.</p>
<p>Biotzean pilpira ta ziztu belarrian</p>
<p>besterik ez entzuten ingurumarian.</p>
<p>Alako zirrara Gorri'k artu du bi bider.</p>
<p>Buru-begiak lurrera; zulorik ez da ager.</p>
<p>Goizeko abarkarena siñeskeri alper...</p>
<p>besteri diote eman aren Gerrieder.</p>
<p>Ezin asmatu du lotsa ankapean sartzen;</p>
<p>bi lagunek aiña lan du bakarrik egiten.</p>
<p>Leenengo siñiskeria ustel irten arren,</p>
<p>ba du beste bat ere auziaren azken.</p>
<p>Biko-egiten, aurrera bero diardute;</p>
<p>neskazar uste-galduak orain billa dute.</p>
<p>An danik iñor ez bedi uztarkide-gabe.</p>
<p>An asmatu guziak egi balirade!...</p>
<p>Artapillaren gaiñean dagoen saskira</p>
<p>usoak bezala artoak egan ari dira,</p>
<p>—sapaietik ain usu, ez dira atarira</p>
<p>alea sumaturik eskutikan irra—.</p>
<p>Saski-aldaketa ari dan mutil gizaixoa,</p>
<p>uso oriek orai-gero diote mokoa.</p>
<p>Saski beteaz pilla du bestea aiñakoa.</p>
<p>Au gelditzen da azkenik aiituz leenengoa.</p>
<p>Baztarrean ari dira iruzpalau andre,</p>
<p>arta-kordaketan ba da nai ainbat naigabe.</p>
<p>Artoak ega-lodisko lardaska ditute;</p>
<p>irugarren eskutzat ortza bear luke.</p>
<p>Orpo-gaiñean jarririk ipurdi-mazala,</p>
<p>—bat edo besterenean ezpalitz azala—</p>
<p>gerri-mako, lepa-kupi, minbera azkazala;</p>
<p>gero zutik jartzean txingurrika aztala.</p>
<p>Aien artean, Danbolin zaarraren emazte;</p>
<p>mihiz arrotuko ditu ango zaar ta gazte,</p>
<p>komeri zaar baten bidez emanik ikaste,</p>
<p>naiz beste bat asmatzen, zaar ta berri, naaste.</p>
<p>Ezker-eskua arek ere lotua luzeko,</p>
<p>irubiur egitean noizbein askatzeko;</p>
<p>aren sabeleko miña ez baitu aazteko;</p>
<p>amandreak ematen noizbait gonapeko.</p>
<p>Orduan korda lotzen du lastoz eta lezkaz</p>
<p>bekoki-erditik begi biak izartuaz.</p>
<p>Eztarria berotzen du ukondoa goraz:</p>
<p>irrintzi ta kantari asiko denboraz.</p>
<p>Amona, lastairendako orri bereiztera;</p>
<p>Garazi sutean utziz aldi bat atera.</p>
<p>Eskute bat arta-bizar du leenik aukera</p>
<p>gernua garbitzeko sendagai bedera.</p>
<p>Bazterrera lekutzen du gain-zurikin latza,</p>
<p>an ustez gordetzen baita lizunaren atsa:</p>
<p>«Alde —dio— lizunkeri, debruen kiratsa!</p>
<p>Emen etziten denak beza loa lasa».</p>
<p>Txurtenak orobat sartu dioke bildurra,</p>
<p>«izugarriak» an gorde oi, bait da susmurra.</p>
<p>Sarritan esan dun arren dirala gezurra,</p>
<p>aiza beintzat, mindu ez dezaten ezurra.</p>
<p>Bildur-ametsentzat ba du arao jakiña,</p>
<p>siñisten ez ba du ere aren indar ziña.</p>
<p>Siñiskerien gaiñetik kristauen dotriña.</p>
<p>Otoitz au da gauero isildu-eziña:</p>
<p>«Ene Ama Santa Ines, bart egin dut amets.</p>
<p>Bart egin badut gaiztoz, gaur egin zadan onez».</p>
<p>Larraiñean eguzkia balu biaramonez,</p>
<p>egurastu lezake txurikiña sardez.</p>
<p>Sukaldean da Garazi, ixildurik ago.</p>
<p>Sorgin-afaria dator geroz urbillago.</p>
<p>Biko-laguna nor dizun entzun du ta, an dago</p>
<p>Baztan-pertz ua baiño pozez gaiñezago.</p>
<p>Odolkia aaztu zulatzen, leertu zaio galtza;</p>
<p>osorik zegoan beintzat erdian buzkantza.</p>
<p>Bildur gorriz billatzean paparreko orratza,</p>
<p>beatza ziztatuta xurgatu beatza.</p>
<p>Orduan bai eder zala Mikel'en Garazi!</p>
<p>Txurikiña bereiztetik etorri da Amatxi,</p>
<p>ardiaren Baztan-pertza ote-dan egosi...</p>
<p>leertu zaien estea ez dezake josi.</p>
<p>Zubipeko sorgin-batzar-garai zan orduko;</p>
<p>iraulixe gau-erdia lana bukatzeko;</p>
<p>—izena «sorgin-afari» orregatik edo...—</p>
<p>Jan zuten, edan zuten; zenbat, nola, bego.</p>
<p>Afal-artean jo zuten kantatik ugari.</p>
<p>Dakiguna bakarrik, zan biotzetik larri.</p>
<p>Uitzi'ko ta Larraun'go gaitzizenen berri</p>
<p>etxez-etxe eman zuten, eman erriz-erri.</p>
<p><hi rend='Bold'><foreign>LECTIO EPISTOLAE </foreign>LARRAUN'GO:</hi></p>
<p><hi rend='Italic'> Aldatz,</hi></p>
<p><hi rend='Italic'>ipurdi-latz.</hi></p>
<p><hi rend='Italic'> Etxarri,</hi></p>
<p><hi rend='Italic'>lepoa bete zintzarri.</hi></p>
<p><hi rend='Italic'> Lekunberri,</hi></p>
<p><hi rend='Italic'>zakur-erri.</hi></p>
<p><hi rend='Italic'> Uitzi,</hi></p>
<p><hi rend='Italic'>ez arto ta ez zitzi.</hi></p>
<p><hi rend='Italic'> Gorriti,</hi></p>
<p><hi rend='Italic'>ardoa darik begiti,</hi></p>
<p><hi rend='Italic'>ardan-zopa sudurreti,</hi></p>
<p><hi rend='Italic'>biba Gorriti!</hi></p>
<p><hi rend='Italic'> Azpirotz,</hi></p>
<p><hi rend='Italic'>elurra danean, aize otz;</hi></p>
<p><hi rend='Italic'>eguzkia danean bero,</hi></p>
<p><hi rend='Italic'>azpiroztarra beti ero.</hi></p>
<p><hi rend='Italic'> Lezeta,</hi></p>
<p><hi rend='Italic'>sardin-zarra erreta.</hi></p>
<p><hi rend='Italic'> Albisu,</hi></p>
<p><hi rend='Italic'>sasi-ardi betizu.</hi></p>
<p><hi rend='Italic'> Errazkin,</hi></p>
<p><hi rend='Italic'>deabru kazkin.</hi></p>
<p><hi rend='Italic'> Baraibar,</hi></p>
<p><hi rend='Italic'>laiñoa bar-bar.</hi></p>
<p><hi rend='Italic'> Iribes,</hi></p>
<p><hi rend='Italic'>geos eta bees.</hi></p>
<p><hi rend='Italic'> Alli,</hi></p>
<p><hi rend='Italic'>erre ta kiskailli.</hi></p>
<p><hi rend='Italic'> Mugiro,</hi></p>
<p><hi rend='Italic'>ez da an beti giro.</hi></p>
<p><hi rend='Italic'> Arruitz,</hi></p>
<p><hi rend='Italic'>gezur-itz.</hi></p>
<p><hi rend='Italic'> Astiz,</hi></p>
<p><hi rend='Italic'>ogi gutxi ta aur agitz.</hi></p>
<p><hi rend='Italic'> Odorritz;</hi></p>
<p><hi rend='Italic'>ez esne ta ez oritz.</hi></p>
<p><hi rend='Italic'> Madotz,</hi></p>
<p><hi rend='Italic'>ez saski ta ez agotz.</hi></p>
<p><hi rend='Bold'><foreign>LECTIO EPISTOLAE </foreign>UITZI'KO:</hi></p>
<p><hi rend='Italic'>Zelatari, Txonkoeneko.</hi></p>
<p><hi rend='Italic'>Pitxera Moxkolo, Joanteneko.</hi></p>
<p><hi rend='Italic'>Mokordo polit, Buztineko.</hi></p>
<p><hi rend='Italic'>Alkia bai ta ipurdirik ez, Joandineko.</hi></p>
<p><hi rend='Italic'>Serbilleta zikin, Aizarreneko.</hi></p>
<p><hi rend='Italic'>Mauka txar, Garatxoneko.</hi></p>
<p><hi rend='Italic'>Krisaillu-mutur-zikin, Etxeberriko.</hi></p>
<p><hi rend='Italic'>Ankamei lokaio, purrustari soraio, Loiteteko.</hi></p>
<p><hi rend='Italic'>Dragon aundia, Txurdaneko.</hi></p>
<p><hi rend='Italic'>Oskilla tente, Baztarrikako.</hi></p>
<p><hi rend='Italic'>Artopil zabal, Errekaldeko.</hi></p>
<p><hi rend='Italic'>Izbeste, loiez gaztanbera, Apezeneko.</hi></p>
<p><hi rend='Italic'>Atorra lepo-zikin, Munoko.</hi></p>
<p><hi rend='Italic'>Gazura berde, Perutxeneko.</hi></p>
<p><hi rend='Italic'>Eztela-badela, Garazineko.</hi></p>
<p><hi rend='Italic'>Illargi-zabal, Marieneko.</hi></p>
<p><hi rend='Italic'>Tirrit, Etxetxikiko.</hi></p>
<p><hi rend='Italic'>Tarrat, Etxeaundiko.</hi></p>
<p><hi rend='Italic'>Zakurra bai ta ardirik ez, Legarreko.</hi></p>
<p><hi rend='Italic'>Zatazar, Mikeleneko.</hi></p>
<p><hi rend='Italic'>Asi ta pirris-purrust, Ubillosko.</hi></p>
<p><hi rend='Italic'>Ezkilla jotzaille burutxuri, Joaneteko.</hi></p>
<p><hi rend='Italic'>Labea bai ta ogirik ez, Goikoetxeko.</hi></p>
<p><hi rend='Italic'>Andre gona-gorri, Martipereneko.</hi></p>
<p><hi rend='Italic'>Andre gerri-eder, Otsanbelako.</hi></p>
<p>Bi azken oriek dute «ederrez» izena</p>
<p>—Larraun-errian bakantxo arkituko dena—.</p>
<p>Bear bada aldatu zuten leenengo gaitzizena;</p>
<p>ederki dagokie orain deriztena.</p>
<p>Mikela Otsanbelako bai Andre zabala!</p>
<p>—bete dezakenik ez da ark utzi zun itzala—.</p>
<p>Maisuari agin zion erakus nindezala...</p>
<p>Jaunak oinbestegatik zeruan dezala.</p>
<p>Beste Epistola ba dute —onekin azkenak—</p>
<p>gizonen gaitzizenik ez; bai, orde, neskenak.</p>
<p>Arta-zuriketakoan asma ziran denak.</p>
<p>Gezur diran eztakit; or bakoitzarenak:</p>
<p><mentioned> <hi rend='Italic'>«Mami-jaleak dira Errazkingoak.</hi></mentioned></p>
<p><mentioned> <hi rend='Italic'>Zapata orpo-makurrak, Albisukoak.</hi></mentioned></p>
<p><mentioned> <hi rend='Italic'>Gazurontzi zikiñak, Baraibarkoak.</hi></mentioned></p>
<p><mentioned> <hi rend='Italic'>Sardiña-jantzaleak, Iribaskoak.</hi></mentioned></p>
<p><mentioned> <hi rend='Italic'>Saskigille-kumeak dira Allikoak.</hi></mentioned></p>
<p><mentioned> <hi rend='Italic'>Baba-txior-jaleak dira Aztizkoak.</hi></mentioned></p>
<p><mentioned> <hi rend='Italic'>Beti enbotto dira Oderizkoak.</hi></mentioned></p>
<p><mentioned> <hi rend='Italic'>Gona nabartxoakin or Madozkoak.</hi></mentioned></p>
<p><mentioned> <hi rend='Italic'>Neskatxa beltxeranak or Mugirokoak.</hi></mentioned></p>
<p><mentioned> <hi rend='Italic'>Oei dagozkienak or Arruitzkoak.</hi></mentioned></p>
<p><mentioned> <hi rend='Italic'>Galtza-gorriak dira Aldazkoak.</hi></mentioned></p>
<p><mentioned> <hi rend='Italic'>Gona petral-luzeak, Etxarrikoak.</hi></mentioned></p>
<p><mentioned> <hi rend='Italic'>Neskatxa luzituak, Lekunberrikoak.</hi></mentioned></p>
<p><mentioned> <hi rend='Italic'>Titi-aundiak dira Uitzikoak.</hi></mentioned></p>
<p><mentioned> <hi rend='Italic'>Beti amorez daude Gorritikoak.</hi></mentioned></p>
<p><mentioned> <hi rend='Italic'>Beti-alargun dira Azpirozkoak.</hi></mentioned></p>
<p><mentioned> <hi rend='Italic'>Lezaetan dago kaxkail-erria.</hi></mentioned></p>
<p><mentioned> <hi rend='Italic'>Antxen akabatzen da kanta guzia».</hi></mentioned></p>
<p><hi rend='Italic'>Errando </hi>egitekoan langilleai laister</p>
<p>danbolin-atxoak die erainen par eder.</p>
<p>Alabarekin komeri bitxi au dula ager,</p>
<p>batzuek bildur dira egin dezaten leer.</p>
<p>Andre urragarria mozorroz bete-ta,</p>
<p>alaba saski gaiñean eseri iraul-eta,</p>
<p>batzuen irri-karkara, besteen kux-muxketa,</p>
<p>onelatsu jalki zan bien berriketa:</p>
<p>—Aurten ba diñagu arto,</p>
<p>alaba Katalin;</p>
<p>ekarko jaki goxo ta</p>
<p>ttantta bizia arekin.</p>
<p>—Ama, nere soiñekoa</p>
<p>aipatzea aaztu zaizu;</p>
<p>ainbat aldiz agindu ta</p>
<p>zarpil bearko nauzu.</p>
<p>—Denetarako ta gaiñez</p>
<p>Jainkoak eman zigun;</p>
<p>pinpirin jantziko aunat</p>
<p>oialik balitz iñun.</p>
<p>—Nere kideko guziek</p>
<p>arki dute senargai;</p>
<p>lagunen artean lotsaz</p>
<p>ez dut nik agertu nai.</p>
<p>—Oraingoan, alabatxo,</p>
<p>zalduna agertuko zain,</p>
<p>leen eta gurasoak ere</p>
<p>ongi bizitzeko lain.</p>
<p>—Igaz orixe zenion;</p>
<p>alperrik itxaron dut;</p>
<p>leengo lepotik burua</p>
<p>datorren urtean zuk.</p>
<p>—Naiko txurikiña ba dun</p>
<p>lastairak betetzeko;</p>
<p>lioa ere ugari</p>
<p>zuritasun-eiteko.</p>
<p>—Zer alderdi dago oiekin?</p>
<p>etorri ta ala joan.</p>
<p>Bildur naiz, laister diraden</p>
<p>ardandegi-zokoan.</p>
<p>—Katalin, noiz ikusi naun</p>
<p>ardandegi-bidean?</p>
<p>Ama, leengoan azkena</p>
<p>leen-artoa igartzean.</p>
<p>Amar artaburu aiek</p>
<p>eldu baiño leenago</p>
<p>ekar ziñuzen etxera,</p>
<p>nik ba dakit zertako.</p>
<p>Aien muturra urratzean,</p>
<p>leertu zitzaizun irri.</p>
<p>Alabaren aurpegia</p>
<p>ez baita ain alaigarri.</p>
<p>Orritxoak eraztean,</p>
<p>egin zenien maite;</p>
<p>neskaren tontorrarentzat</p>
<p>alakorik ez daite.</p>
<p>Elkarrekin kordatuta</p>
<p>ertokian zintzilik;</p>
<p>ekeak beztu baiño leen</p>
<p>alde egin zuten andik.</p>
<p>Jalkitzen ari ziñala</p>
<p>oartu nintzaizun ni,</p>
<p>gordeka begira zinun</p>
<p>goragoko leioti.</p>
<p>Ankak arin joan ziñan</p>
<p>Txonko'ren tabernara,</p>
<p>ekaitzean oillorik ez</p>
<p>aen arin kotara.</p>
<p>Arakoan ipur-lodi,</p>
<p>onakoan sabela;</p>
<p>norbaitek esan zezaken</p>
<p>amon au aurdun zela.</p>
<p>Gelan sartu ziñan gero</p>
<p>berotuaz zintzurra;</p>
<p>oia bertan zegoen ta an</p>
<p>egos zinun moskorra.</p>
<p>—Ixil ago, lotsagabe;</p>
<p>ez esan olakorik.</p>
<p>Oinbesteneko moskorra</p>
<p>noiz atxitu diñat nik?</p>
<p>Iñoiz bai lagun-artean</p>
<p>bertsotako birbiztu;</p>
<p>tartean oiu ta irrintzi</p>
<p>egin, ez den pekatu.</p>
<p>Umore onak ez aal din</p>
<p>arto ta urre balio?</p>
<p>Dagon artean edagun</p>
<p>maats onaren jario.</p>
<p>—Ori duzu buruzpide:</p>
<p><mentioned> <hi rend='Italic'>«Dagon artean bon-bon,</hi></mentioned></p>
<p><mentioned> esaera dan bezala; </mentioned></p>
<p><mentioned> <hi rend='Italic'>ez dagonean egon».</hi></mentioned></p>
<p>Orrela beti daiteke</p>
<p>arlote gure etxea,</p>
<p>zikiña, atza, zolda, partza,</p>
<p>ta beste jendaki txeea.</p>
<p>Oraino okerrago dana,</p>
<p>bazter guzitan zorra;</p>
<p>tabernan ere baituran</p>
<p>senarraren atorra.</p>
<p>—Noiz ikusi dun etxean</p>
<p>zorririk eta partzik?</p>
<p>—Aldegiñak oek ere</p>
<p>edari-kiratsetik.</p>
<p>—Ixil adi, mutur-gaizto;</p>
<p>non entzun den izketa au?</p>
<p>—Asarre zeratenean,</p>
<p>aitak esaten dizu.</p>
<p>Erratza artuta asten zaio il bear dula bertan,</p>
<p>albotik eltzen diote tanta bat artu dezan.</p>
<p>Beraalaxe sortu zaio tantaren eztula;</p>
<p>beste bat edan eta aldegiñen dula.</p>
<p>Irrara-deia. Danbolin-andere ta senarra,</p>
<p>bata soiñu-jotzera, bestea dantzara.</p>
<p>Arta-pil txuri inguruan alkiak illara,</p>
<p>bata besteaangandik aski tarte dala.</p>
<p>Esia gainbiurrituz utsartez-utsarte,</p>
<p>sugea belar-tartean bezala ari dire.</p>
<p>Ez da ala, baiñan, oi danez soiñu-dantza naaste</p>
<p>iru puntuko dantza tajuz daramate.</p>
<p><mentioned> <hi rend='Italic'>«Neure senar tontozko</hi></mentioned></p>
<p><mentioned> <hi rend='Italic'>arto-jale aundizko; </hi></mentioned></p>
<p><mentioned> <hi rend='Italic'>zazpi talo bear ditu</hi></mentioned></p>
<p><mentioned> <hi rend='Italic'>otorduan jateko.</hi></mentioned></p>
<p><mentioned> <hi rend='Italic'>—Neure emazte belendin,</hi></mentioned></p>
<p><mentioned> <hi rend='Italic'>kata-usaia deragin,</hi></mentioned></p>
<p><mentioned> <hi rend='Italic'>ortzak galdu ditun eta</hi></mentioned></p>
<p><mentioned> <hi rend='Italic'>ire pertzak egin din.</hi></mentioned></p>
<p><mentioned> <hi rend='Italic'>—Neure senar baldarko</hi></mentioned></p>
<p><mentioned> <hi rend='Italic'>laister ez da deustako; </hi></mentioned></p>
<p><mentioned> <hi rend='Italic'>alorrean landa zagun</hi></mentioned></p>
<p><mentioned> <hi rend='Italic'>txoriak aizatzeko.</hi></mentioned></p>
<p><mentioned> <hi rend='Italic'>Neure emazte ankarin,</hi></mentioned></p>
<p><mentioned> <hi rend='Italic'>ttotta non dan ba dakin. </hi></mentioned></p>
<p><mentioned> <hi rend='Italic'>Bi begi gorri oiekin</hi></mentioned></p>
<p><mentioned> <hi rend='Italic'>deabrua dirudin.</hi></mentioned></p>
<p><mentioned> <hi rend='Italic'>—Zu senar, ni emazte; </hi></mentioned></p>
<p><mentioned> <hi rend='Italic'>elkarrekin il arte; </hi></mentioned></p>
<p><mentioned> <hi rend='Italic'>dantzan autsak arrotzeko</hi></mentioned></p>
<p><mentioned> <hi rend='Italic'>oraindi naiko gazte.</hi></mentioned></p>
<p><mentioned> <hi rend='Italic'>Txingo, txango, rai ta rau,</hi></mentioned></p>
<p><mentioned> <hi rend='Italic'>umore ona duk au!</hi></mentioned></p>
<p><mentioned> <hi rend='Italic'>iraun beza gaur ta biar,</hi></mentioned></p>
<p><mentioned> <hi rend='Italic'>iraun egun eta gau».</hi></mentioned></p>
<p>Bikotan aukeratuak dantzan elkarrekin;</p>
<p>batean baiño geiagotan kantak ez du utsegin.</p>
<p>Ez badute lotu norbait nai lukenarekin,</p>
<p>urren-artazuritzetan kenduko bere min.</p>
        </body>
      </text>
      <text>
        <front>
          <head rend='Bold'><p>III. GAZTAIÑARO</p></head>
        </front>
        <body>
<p>Biamonago Mikel dei dute</p>
<p>neskaren gaztaiñadira.</p>
<p>Onen anaia lege gogorrak</p>
<p>eramana da atzerrira.</p>
<p>Etxean indar urri dutela,</p>
<p>norbaiten bear maiz dira:</p>
<p>gazteai beren maitea azteko</p>
<p>etorri zaie egokira.</p>
<p>Mutil maizterra etxe-lan urriz,</p>
<p>irabazirako dago.</p>
<p>Zenbait egunez (asko ba lira!)</p>
<p>etxe artan du lan naiko.</p>
<p>Lansari ona, otordu guri,</p>
<p>ta sarien saritako,</p>
<p>Gerriederren biotza arentzat,</p>
<p>ua Garazirendako.</p>
<p>Urtaro artan artantzu, bildots,</p>
<p>eiten dute zilipurdi,</p>
<p>gaztain ezkurren indar berriaz</p>
<p>iñarrausirik zintzarri.</p>
<p>Zozo-bikote datorrenean</p>
<p>ez dira negu-bildurti;</p>
<p>udaleenean ernal ba dira,</p>
<p>azi dezate axuri.</p>
<p>Esnetan urtu ziraden amak</p>
<p>ordura artean begi-illun;</p>
<p>burua zuti, jasez dabiltza,</p>
<p>laister daitezke zintzardun.</p>
<p>Gaztaiña janez muturra laztu</p>
<p>ta bizkarrezurra legun;</p>
<p>antzu naiz ernal ote zitezken</p>
<p>artzaiak ezin ezagun.</p>
<p>Larre-zerriek, ezkur ta gaztain,</p>
<p>artzen dute ere aragi;</p>
<p>zerramak esne-irai usuaz</p>
<p>saldo guri guria azi.</p>
<p>Basurde, muxar, satagin, sagu,</p>
<p>lur ta lurpe diran pizti,</p>
<p>otordu onik aurten ba dute:</p>
<p>asarre ez dago eiztari.</p>
<p>Garazi, Mikeli, arlora doaz</p>
<p>argizirrintaz apustu.</p>
<p>Loa aiza dute (—ez baita ain astun</p>
<p>elkarnaia zanez sortu—).</p>
<p>Mutillak aga bi sorburuan,</p>
<p>neskatxak saski ta zaku;</p>
<p>lakatz-biltzeko matxarda dizu</p>
<p>Garazik etxean aaztu.</p>
<p>Zangoa baiño miia ariñago,</p>
<p>garai-zantzua gal dute:</p>
<p>Bide-erdi bage, biligarroek</p>
<p>xinta ñabarra jo dite.</p>
<p>Ark zirika ta, leiatzen dira,</p>
<p>ez andik luzaro arte.</p>
<p>Aiek baiño leen gaztaiñadian</p>
<p>langilleren bat ba daite.</p>
<p>Aurre-egunetik gaztaiña-pilla</p>
<p>aitak orbelez estali,</p>
<p>zarbaz ta sasiz, abar lodiaz,</p>
<p>ausar ez daiten ortzuri.</p>
<p>Gure gazte ook eldu orduko,</p>
<p>ari zan jalki ta jalki.</p>
<p>Zumez bizkarra berotu arte</p>
<p>ez du nai andik igesi.</p>
<p>Basurde izua jeki-berri da,</p>
<p>bero dago oraiño ogea;</p>
<p>orbel dario, ez da iñarrausi,</p>
<p>ez da joan urrutira.</p>
<p>Txoriak, aldiz, nabari dira,</p>
<p>zabaliz dioa argia.</p>
<p>Egoaizeak ez du lo egin:</p>
<p>alper bakar eguzkia.</p>
<p>Gure Elederrek eseri eta</p>
<p>oiñetakoak askatu;</p>
<p>basakaturik ain arin ez da</p>
<p>abarrez abar goratu.</p>
<p>Garazik beetik: —«Matxarda aaztu zait,</p>
<p>bat egin bear didazu»—.</p>
<p>—«Leenik lurreko ale jalkiak</p>
<p>magalean bil etzatzu.</p>
<p>»Agoxabalik orrako or dagon</p>
<p>mitxirrika goiztarrari</p>
<p>iñarrausi bat emanen diot,</p>
<p>bertan baititake jalki.</p>
<p>Magal-magalka bete zazuke</p>
<p>dakartzun zakuto xuri,</p>
<p>afaltzen gogoz nik jan detzadan</p>
<p>datozela zure eskuti»—.</p>
<p>Abarrez abar, suge bailitzan,</p>
<p>jetsi da zugatz-gerrira:</p>
<p>ala maiteren burutik dator</p>
<p>biotzeraiño zirrara.</p>
<p>—«Begira jausi!»—. «Ez bildur, maite».</p>
<p>Itz oriek esan-aala,</p>
<p>eskuei listu, oin biak berdin,</p>
<p>egin du jauzi lurrera.</p>
<p>Gaztain-urtume urtxilarekin</p>
<p>egiten dio matxarda;</p>
<p>neskatxa maitez minduarentzat</p>
<p>alako zurgiñik aal da?</p>
<p>Zugaz-gaiñera igo baiño leen</p>
<p>bekie zillegi itz alda,</p>
<p>batak «begira» besteak «erne»,</p>
<p>aizatuz maitasun-galda.</p>
<p>Mutillak: «Etzait oraindik aazten</p>
<p>Begibakar'en patua,</p>
<p>gaztaiñapean ari zalarik</p>
<p>baitzuen begi galdua.</p>
<p>Gora begira, morkotsa jausi,</p>
<p>zori txarreko ukitua!</p>
<p>negar ta negar, oiñaze ta min,</p>
<p>geldi zitzaion urtua».</p>
<p>Neskak: «Nik ere berritzen dizut</p>
<p>Galartza'ren eroria:</p>
<p>adarra zarrat, buruz erori,</p>
<p>beean arki du arria.</p>
<p>Bi eskuz aga tinkatu eta</p>
<p>egin du oldar aundia:</p>
<p>beste adarrik ora aal baiño leen</p>
<p>aizean barrena dia».</p>
<p>Mutillak: «Eder, ibilli zaite</p>
<p>gaztain batez urrenean,</p>
<p>oarkabe ere sar etzaitela</p>
<p>ari naizanaren pean.</p>
<p>Lanera noa, guk nai baiño leen</p>
<p>aita eldu ez daitean.</p>
<p>Gurdia bete genukenetik</p>
<p>ba gaudeke itxedonean».</p>
<p>Berriz igo da Mikel Eleder</p>
<p>leengo ondoaren gaiñera;</p>
<p>Gerriederrek ezin etsi du</p>
<p>argandik begi-kentzera.</p>
<p>Esku bakarrez adarretikan</p>
<p>dilindan atzera aurrera,</p>
<p>naiz buruz beera zintzilikatzen</p>
<p>zango biak gurutzera.</p>
<p>Artan, Garazik burua itzuli</p>
<p>barne-zirrara aundirekin;</p>
<p>mutil bizkorrak sar nai lioke</p>
<p>maitea bildurrarekin.</p>
<p>Noizik bein zear-begiratu bat</p>
<p>alare neskak duke egin.</p>
<p>Alako batez bien begiak</p>
<p>billatzen dire elkarrekin.</p>
<p>Aize naasiak andik emendik</p>
<p>gogor dardaratzen bailu,</p>
<p>amar erroko gaztain mardula</p>
<p>mutillak gutxiz muskildu.</p>
<p>Biek, isillik, aldi luze bat:</p>
<p>egin bailute apustu.</p>
<p>Ale jalkiak bildu ta bildu,</p>
<p>nexkak zakua bete du.</p>
<p>Lau gaztain moztu ditu mutillak,</p>
<p>neskak iru biltzerako.</p>
<p>Gurdi-otsa da. Ba datorkie</p>
<p>aita eguzki orduko.</p>
<p>Txondar-zulora pillatu dute</p>
<p>morkotsa bizar zutiko,</p>
<p>saskia bete, saskia irauli,</p>
<p>gurdia mukurutzeko.</p>
<p>Saskia bete eskuarez neskak,</p>
<p>mutillak gurdian ustu;</p>
<p>gurdira igota oin bien bidez</p>
<p>berdinkaratuz zalkatu.</p>
<p>Neskak lasago dauka biotza,</p>
<p>—ez goien ikusten balu—;</p>
<p>urrenerako deus esan baiño</p>
<p>isillik utzi naigo du.</p>
<p>Aitak, etxera gurdi-gaztaiña,</p>
<p>gazte ook, ekin lanari.</p>
<p>An ari dira, lanez elkarren</p>
<p>ederra nola irabazi.</p>
<p>Mikelek aita jaunaren naia</p>
<p>nai luke limurrarazi.</p>
<p>Alabarena egintxea du:</p>
<p>besteren ez da Garazi.</p>
<p>Gaztaiñondoa muskildu-aala</p>
<p>jeisten da neskarengana.</p>
<p>Itz laburño bat esanarekin</p>
<p>borobiltzen dio lana.</p>
<p>Urrena aita jaun etortzerako</p>
<p>egiñen lana bikaiña:</p>
<p>aren agotik entzun nai lute</p>
<p>langille on aipu bana.</p>
<p>Gosal-ondoan gogoak dio</p>
<p>muxarrak arrapatzea:</p>
<p>esku-ekusi bereizi batez</p>
<p>saritu nai du maitea.</p>
<p>Afaritako, leenez gain dute</p>
<p>giar goxo ta koipea.</p>
<p>Etxean dagon amona ez da</p>
<p>nonaiko jan-ontzallea.</p>
<p>Etorri da aita. Beste gurdia</p>
<p>ezpaiñeraiño beterik,</p>
<p>abarrez, ostoz, estaltzen dute</p>
<p>goroitez ongi loturik.</p>
<p>Gazteak, gosal-legea egin,</p>
<p>ta aita etxera dalarik,</p>
<p>lanak aurrera ditutela ta,</p>
<p>bai ote dagon muxarrik.</p>
<p>Ezkur-urte da, baita arto-urte,</p>
<p>ardientzat belaxaka:</p>
<p>muxarrak uzta joria dute,</p>
<p>eiztaria ba da sailka.</p>
<p>Pago, zaar, gaztain, zulo dutenak</p>
<p>daitezke pozik araka;</p>
<p>kabi oietan eskua sartuz</p>
<p>aterako da atzaparka.</p>
<p>Gaztain arteko pagoa duzu</p>
<p>aberatsa muxarretan;</p>
<p>egurretako, gerri gaiñetik</p>
<p>moztua baitzan gaztetan.</p>
<p>Aizkoraz ongi berdindu bagez</p>
<p>ura sar zaio euritan:</p>
<p>andik asten da galtzen, zulatzen,</p>
<p>muxarzaleen pozetan.</p>
<p>Gaztain goiaren adar goietan</p>
<p>eizean zuen ikasi,</p>
<p>baiña lurretik maiteri lio</p>
<p>nola dan nai erakutsi.</p>
<p>Poz ar-emanak ezin lezake</p>
<p>maitetasuna galetsi:</p>
<p>tantak adarra baiño barnago</p>
<p>biotza deza soatsi.</p>
<p>Pago legun bat gazte zaartua</p>
<p>aizkora ankerraren bidez</p>
<p>arakatzen du eskua sartuz,</p>
<p>—maitea ikaraz ta parrez—.</p>
<p>Leenik muxar bat gizen gizena,</p>
<p>beste bat, giarra koipez,</p>
<p>iru ba ditu. Ziri ta ziri,</p>
<p>laugarrenik ageri ez.</p>
<p>Etsitzen ez ta, kakoa sartuz</p>
<p>orbela du ateratzen:</p>
<p>«Ogerik bage —maiteri dio—</p>
<p>iñor etzaigu etzaten.</p>
<p>Muxarrak ere biguiña nai du,</p>
<p>iñor ain bage ez gelditzen,</p>
<p>—eskaleren bat, gau epelean;</p>
<p>neguz, barnera aalegiten—».</p>
<p>Beatzez autsi lepezurra ta</p>
<p>gordetzen ditu zapelan.</p>
<p>Aurrera doaz eskua sartuz</p>
<p>or, an, zulo jakiñetan.</p>
<p>Neskak zugatz bat begiz jo dizu,</p>
<p>an muxarrik ote litzan;</p>
<p>Mikel maiteri galdegin dio</p>
<p>zergatik billatzen ez an.</p>
<p>Mutillak irriz: «Ba dakit, maite,</p>
<p>or ez dagola bizirik;</p>
<p>etxe orretan ez da gaur sartu</p>
<p>jan ta lotara muxarrik.</p>
<p>Ez dakusagu amaun sarea</p>
<p>dagola urratu bagerik?</p>
<p>Orrek atzitu zaitun bezala</p>
<p>atzitu nai zinduket nik».</p>
<p>Zulo au, ori, ezagun ditu</p>
<p>etxeko leioen gisan:</p>
<p>aen yaiorik etxe-billatzen</p>
<p>ez dabil uri aundian.</p>
<p>Sal-erosleak agurtzen baitu</p>
<p>jende ezaguna perian?</p>
<p>ala Mikelek pago bakoitza</p>
<p>derabil bere begian.</p>
<p>Andi igaz zenbat muxar atzeman,</p>
<p>igaz-leen zenbat besteti...</p>
<p>pago guzien, gaztain guzien</p>
<p>istorioa ba daki.</p>
<p>Bakoitza zeatz jalkitzen dio</p>
<p>Gerrieder maiteari;</p>
<p>baiña ondo batek besteen aldean</p>
<p>ba du zerbait jakingarri.</p>
<p>Bost ume ta ama zituen igaz</p>
<p>zulo artatik atera;</p>
<p>eskuz ez kakoz iristen ez da</p>
<p>zuloaren ondarrera.</p>
<p>Goizago norbait ibilli ote,</p>
<p>usu doa jakitera:</p>
<p>zakurrari ots, ark igarriko,</p>
<p>galdu ez badu usaikera.</p>
<p>Intzirinetik ezagutu du</p>
<p>zuloan zerbait ba dela:</p>
<p>isats lepoak geldi daduzka,</p>
<p>an da du nonbait okela.</p>
<p>Nagusiari milika dio</p>
<p>aretan saia daitela;</p>
<p>lardai piztua eskuan du, ta</p>
<p>lanean asi da beela.</p>
<p>Beko zuloak goikoarekin</p>
<p>ba du iñolaz ar-emana;</p>
<p>baiña kakoek elkar ez jotzen,</p>
<p>erabat ez baita jana.</p>
<p>Goitik okillak zula-adarra da,</p>
<p>beetik aizkoraren lana:</p>
<p>tarte, zirriku, bide, bidexka</p>
<p>keak billa deza dana.</p>
<p>Goiko zuloa arkoskoz ertsi,</p>
<p>beekotik eman dio su;</p>
<p>barnean diran loti biziak</p>
<p>keaz esna ta zoratu.</p>
<p>Ataka-billa, gora ta beera,</p>
<p>beekoan daite zirriku:</p>
<p>Mikel Eleder ez dabil nagi,</p>
<p>ernerik begi ta esku.</p>
<p>Atzeman ditu bi muxar eder,</p>
<p>bat arra ta bat emea;</p>
<p>itxedoten du bi «Kredo» tarte:</p>
<p>jende txeerik ote dea?</p>
<p>Sua itzali du, ta alarik ere</p>
<p>ez da beela atertu kea;</p>
<p>berriz muxarrak sartu ditezen,</p>
<p>zabali du goi-atea.</p>
<p>Zortzi muxar, ta naiko gizenak,</p>
<p>beteko dute zartari;</p>
<p>aiekin gaztain errez esnea,</p>
<p>ba dute naiko afari.</p>
<p>Mutillak, ortaz, ekarri dio</p>
<p>mokadu eder neskari</p>
<p>berak ere bai, itxaro duke</p>
<p>bein ez bezalako sari.</p>
<p>Berriz arlorantz dirala, neskak</p>
<p>esker on dio Mikeli:</p>
<p>aren antzea gora nai luke</p>
<p>ta iztxurikatzen ez daki.</p>
<p>Izketan ere eiztari den ark</p>
<p>itz erdiño bat du aski;</p>
<p>gaiñerakoa Gerriederrek</p>
<p>uste ezik dezake jalki.</p>
<p>Mutillak, aldiz, oroitzen dio</p>
<p>Anbulute'ko zokoa,</p>
<p>Urli igandetan baxaran-biltzen</p>
<p>neska ari izan zanekoa.</p>
<p>Magala zabal, eskaini zion</p>
<p>bere lanaren ondoa;</p>
<p>esker egiñez artu baitzion</p>
<p>beterik eskuzuloa.</p>
<p>Artean, Maitek etzitun uki,</p>
<p>soillik zuten gazte-lege.</p>
<p>Emai arek au berdin dezanik</p>
<p>Garazik, bidez, ez du uste.</p>
<p>Emaiarekin gogoa barnen</p>
<p>argi nabari daiteke.</p>
<p>«Au besterik da» bildurti dio;</p>
<p>mintzoak sala dezake.</p>
<p>Ardi sarkoia esi-inguruka</p>
<p>dabilla argigune billa;</p>
<p>ibilli, itzuli, begira, geldi,</p>
<p>ez daki nondikan zila.</p>
<p>Alako batez erabaki du,</p>
<p>—ala da gure mutilla—</p>
<p>itzez neskaren barnera bide</p>
<p>oraintxe du uste dakila.</p>
<p>«Zer dirudizu artazuritzez</p>
<p>egin zuten bikotea?»</p>
<p>Par murritza du erantzun-orde.</p>
<p>—«Al ba zinduket nerea!»—</p>
<p>Ezpaiñik ez du neskak zabaltzen,</p>
<p>aski du begitartea.</p>
<p>—«Baiña maizter naiz».— «Zer dio? baita</p>
<p>beso langillen jabea».</p>
<p>Itz onek dardar eragin dio:</p>
<p>entzun du gogo zuena.</p>
<p>Ataka zabal sartu daiteke</p>
<p>aren biotza barrena.</p>
<p>Isilgune bat egin ondoren</p>
<p>berritu dute lan leena.</p>
<p>Maiteak berak ematen die</p>
<p>bear duten iraupena.</p>
<p>Bizkor-belarra jan dute, nonbait:</p>
<p>sartu zaie lan azkura.</p>
<p>Batak lurrera besoak luza,</p>
<p>besteak jaso zerura.</p>
<p>Eskuak bezain biotzak bizkor</p>
<p>ari diraden itxura.</p>
<p>Gaztaiñak moztu, morkotsak bildu,</p>
<p>bazkal-garaia da ingura.</p>
<p>Neskaren aitak bazkaria du</p>
<p>itzai dalarik eraman.</p>
<p>Neskak bereela saskia jaso,</p>
<p>zabaldu maaia lurrean.</p>
<p>Bazkaritara otsegin dio</p>
<p>leen bai leen jetsi daitean.</p>
<p>Belarriz erne, zangoz ez nagi,</p>
<p>ez du dei bigarrenean.</p>
<p>Lanaldi gaitza egin dutela</p>
<p>ta aitak ditu goraipatu.</p>
<p>Neskak, tarteko muxar-eizea;</p>
<p>barnean ezin gorde du.</p>
<p>Mutillak, eskuz beiari legun,</p>
<p>esertokia autatu du.</p>
<p>Bazkal-artean maitea nai lu</p>
<p>legunago begiztatu.</p>
<p>Gurasoen itzalak, orde,</p>
<p>aldez dezake eragotzi;</p>
<p>baiña noizik bein begirune bat</p>
<p>lapurtze ez aal da zillegi?</p>
<p>Ain zuzen ere, basora doa</p>
<p>ikazkin Erramun Mari:</p>
<p>nagusi jaunak eserazten du,</p>
<p>bai baitu gaiñez eltzari.</p>
<p>—«Onenbesterik artua nauzu,</p>
<p>—dio— ni zure basoan.</p>
<p>Artzai nintzala, ikazkin-baba</p>
<p>biok jana dut gogoan».</p>
<p>Kutxarez, orde, bat gutxiago.</p>
<p>Estubiderik etzuan:</p>
<p>lantegin bertan ikasi baitzun</p>
<p>ogiz ta artoz zurgingoan.</p>
<p>Ogi-ertzari mamia kenduz</p>
<p>egin dio zorrotena;</p>
<p>jan-aala bustiz beratzen da ta</p>
<p>beura jaten dizu urrena.</p>
<p>Berriz ta berriz xalinko berri</p>
<p>eiteko ba du aalmena.</p>
<p>Eltzeko ondarrak bukatu arte</p>
<p>axalak ba du iraupena.</p>
<p>Oi danez, jana on aipatu du</p>
<p>ikazkin Erramun Marik:</p>
<p>babak ederrak, gazta garaia,</p>
<p>Larraunen ez da alakorik.</p>
<p>—«Bordako belar, Lizardiko ote,</p>
<p>jan zuten etxeko ardik.</p>
<p>Negu-buruan, bildur giñan ta</p>
<p>eman genien aletik».</p>
<p>Gaztaiñaroa, ikazkintzara,</p>
<p>irauli dute jarduna.</p>
<p>Naiz baterako, naiz besterako</p>
<p>ez dago aro lizuna.</p>
<p>Oinbeste gaztain, bestenbat egur,</p>
<p>bakoitzak gogara duna:</p>
<p>solas aretan oarkaberik</p>
<p>gautuko litzaie eguna.</p>
<p>Neska mutillak ez dira asarre,</p>
<p>ez ere keiñu-debeku.</p>
<p>Bata besteren leiaka dira</p>
<p>nork leunago begiratu.</p>
<p>Itzik ez dute zillegi, baiña</p>
<p>biotzez dira mintzatu.</p>
<p>Aien barnean Maitasun, zenbat</p>
<p>ari dan, zeiñek asmatu?</p>
<p>Bart arratsean larratz garbia,</p>
<p>gaur goizean ziza zuri;</p>
<p>artzaik, eiztarik, asmatzen ez du</p>
<p>zer indarrez diran azi.</p>
<p>Negu-gau batez, lurmen dagola,</p>
<p>jekitzean elur lodi:</p>
<p>Maiteak ere istillu bage</p>
<p>lanak egiten ba daki.</p>
<p>Gurdia betez aita bidali,</p>
<p>iardausi ta alea bildu;</p>
<p>langille izena ez galtzearren</p>
<p>ez dira lanean auldu.</p>
<p>Baiña mutillak neskari esan</p>
<p>ele bi ondora nai du:</p>
<p>abagunea billa ta billa,</p>
<p>iñondik ezin arkitu.</p>
<p>Etxerakoan, elkarrekilan</p>
<p>etor bezala jun ezin;</p>
<p>etxera aurretik neska bear du</p>
<p>ta amonari lagun egin.</p>
<p>Bazkal-saskia buruan artu,</p>
<p>—an barnean muxarraakin—,</p>
<p>ondarrak biltzen gelditzen dala</p>
<p>Mikel-bakarrek luke min.</p>
<p>Lana atertu ta bi itz esatea</p>
<p>zerbait iduritzen zaio.</p>
<p>Atsalde-erdiko puska jatean</p>
<p>labur itzegin lezaio;</p>
<p>baiña oraindik ez itza nabarmen,</p>
<p>naiz ez dan mutil soraio;</p>
<p>kantak itzalpe geigo dula ta</p>
<p>gaztain-gaiñetik au dio:</p>
<p>«Itz gutxiz ezin esan nolako</p>
<p>dan ene maite Garazi.</p>
<p>Itz askoz ere nork adirazo</p>
<p>nolako ditun bi begi?</p>
<p>Beso ta zango, gerri ta galtzar</p>
<p>txeetzea bada zillegi,</p>
<p>mingain motel au mintzatu-aala</p>
<p>biotza mintzatu bedi.</p>
<p>»Mendi gaiñetik ikusi ditut</p>
<p>elkarren albo larrain bi:</p>
<p>baba beltzaren eultzia dute,</p>
<p>garbitu baitzuten gari.</p>
<p>Larrain-erdian losa garbia,</p>
<p>bueltaka an beor-gidari:</p>
<p>eraztun beltxantz orren barnean</p>
<p>dirudila begi-nini.</p>
<p>»Orren begien larrain bietan</p>
<p>nindeke beor-gidari:</p>
<p>begizulo oien erdi erdian</p>
<p>nindeke betiko nini!</p>
<p>Eguzki beroz eultzitu niro</p>
<p>maitetasunaren gari;</p>
<p>orren biotzak irindu leza</p>
<p>biurturik eiara-arri.</p>
<p>»Itza zillegi bedi; galtzarrez</p>
<p>neska au ez da Uitziko:</p>
<p>ez ditu serail, ez ditu tontor,</p>
<p>gorderik dauzka lotsaro.</p>
<p>Iduri dute gazur-pertzean</p>
<p>leer-berri diran maskulo;</p>
<p>euri-ondoko eguzki-zizak</p>
<p>eguna bete ez duteño.</p>
<p>»Labainak ditu meakak, baiña</p>
<p>saskittoa tinkatzeko</p>
<p>naiko nabari.</p>
<p>Nekez ikusi</p>
<p>ditiot beso ta zango.</p>
<p>Uretan iñoiz luze, biribil,</p>
<p>oiala baiño zurigo;</p>
<p>zenbaitez ere belarrekoan</p>
<p>larrak odolduta gero.</p>
<p>»Gerria berriz... artatik ditu</p>
<p>Gerrieder izenondo.</p>
<p>Aren mintzoa zein biguin ote?</p>
<p>Oso bakan zaigu mintzo.</p>
<p>Oilloai deika goizean goizik</p>
<p>noiz baiño noiz nik entzungo;</p>
<p>ta nere saiets igarotzean</p>
<p>agur doi doi bat esango.</p>
<p>»Begiak beti bereganantza</p>
<p>goizean Jauna artu bailu,</p>
<p>ta Aren oroitzak biotz-erdian</p>
<p>auznar egiñez balirau.</p>
<p>Itzalkera bat —ez dakit zer dan—</p>
<p>munduan iñoiz agertu bada,</p>
<p>Garazi bai dala aingeru!».</p>
<p>Au entzun eta, gaztain-bilketan</p>
<p>gordetzenago du buru.</p>
<p>Bazkal-ondotik kanta-aurreraiño</p>
<p>morkots-aldiro jaso du.</p>
<p>Orain ordea, lana bukatuz,</p>
<p>okotzez jo belaunburu:</p>
<p>oillo egarri bazan leenago,</p>
<p>orain izai gose dugu.</p>
<p>Mutillak, itzez ezin esana</p>
<p>leertu du kantaren bidez:</p>
<p>mingain-motelak alaxe dira,</p>
<p>itzez naasi ta kantuz ez.</p>
<p>Maitetasunak bizkortuko du</p>
<p>aurrera ausardi emanez;</p>
<p>moteltzen bada, mintxotuko da</p>
<p>leengoa berriz esanez.</p>
<p>Atsaldekora deitzen du neskak</p>
<p>lanaldi egin ondoren;</p>
<p>zer esan ezin asma dutela</p>
<p>diote elkarri beiratzen.</p>
<p>Gerriederrek muxar-eizea</p>
<p>atsegiñez dio oroitzen;</p>
<p>aiek saskian, etxera doa</p>
<p>afari-gaia antolatzen.</p>
<p>«Gaztain zaar ori muskildu, bildu,</p>
<p>zaborrez estal ezazu,</p>
<p>larre-zerri naiz ezkur-basurdek</p>
<p>ez dezaten muturkatu.</p>
<p>Amonak bai poz, muxar oetxek</p>
<p>ikus detzan bezain usu!</p>
<p>Zu an orduko, afari goxo</p>
<p>etxean antola dugu».</p>
<p>Mutillak begiz jarraitzen dio,</p>
<p>basoan izkuta deño;</p>
<p>andik irtenik, aize biguiñak</p>
<p>loetan jo du maiteño.</p>
<p>Artzai goiztarra, errian zuri</p>
<p>ikus dezanean laiño,</p>
<p>ez da pozago, listua kurkaz,</p>
<p>gure Garazi dan baiño.</p>
<p>Oraindik an du belarrietan</p>
<p>maite-kantaren zantzua:</p>
<p>«Munduan iñoiz agertu bada,</p>
<p>bera omen aingerua».</p>
<p>Orduko lotsa poz biur zaio,</p>
<p>orain zuti du burua;</p>
<p>ekaitz-ondoko eguzkipetik</p>
<p>ala lore zutitua.</p>
<p>Etxera sar ta poza gaintzen da</p>
<p>neska-amonen biotzetan,</p>
<p>neskak zearo jalkitzen dio</p>
<p>ziradela muxarretan.</p>
<p>«Ez uste, naski, —aurreratzen du—</p>
<p>egun-lanaren kaltetan:</p>
<p>Mikelek biren kemena ba du</p>
<p>bakarrik gaztain-mozketan».</p>
<p>«Gizenak zeudin —dio amonak—</p>
<p>ezkurrak il din gosea;</p>
<p>nere ezur oek igurtzitzeko</p>
<p>bildu duzute koipea».</p>
<p>Ezueria zuen amonak,</p>
<p>tinkin zebillan bernea,</p>
<p>gerria mako, saiets bat labur,</p>
<p>sudurra soillik luzea.</p>
<p>Sendabide au ikasia zun</p>
<p>aitaren aitonengandik;</p>
<p>saiets osoan barreiatzen zun</p>
<p>beatz-txikarra bustirik.</p>
<p>Ezur guziak aska lezazke</p>
<p>igurtziz lodiagorik;</p>
<p>tanta bat utsez zula dezake</p>
<p>solairua alden aldenik.</p>
<p>Muxar-gurin au urre-ordaiñez</p>
<p>saldu oi da Naparroan;</p>
<p>aiton amonak gantzugaillutzat</p>
<p>darabilte zaartzaroan.</p>
<p>Aralarren zan apaiz nagusi</p>
<p>Larraun guziren gogoan:</p>
<p>bere gaitzaren sendagarria</p>
<p>billatzen zuen pagoan.</p>
<p>Amandreari burura zaio,</p>
<p>damurik burura ere,</p>
<p>koipe orretan mutillak bestek</p>
<p>ez dizula eskubide.</p>
<p>Garazik kezka uxatzen dio,</p>
<p>—egin baitu denen jabe—:</p>
<p>«Ortik urtzen dan muxar-guriña</p>
<p>amandrearentzat gorde».</p>
<p>Zerri basurdeen zati berberak</p>
<p>ditu muxarrak barnean:</p>
<p>eizeko oriek zerri-antz dute</p>
<p>gantzean ta gizenean.</p>
<p>Eiztari-poza zein aundia dan</p>
<p>sumatu dute goizean.</p>
<p>Zer eztai-aurre duten bereela</p>
<p>bi gazte ook afaltzean!</p>
<p>Illunabarrez, Migel ageri</p>
<p>Anbulute'ko egira;</p>
<p>leenik begia zuzen zizta du</p>
<p>Gerriederren kabira.</p>
<p>Goizgorri baiño maitego du</p>
<p>arrasgorriren diztira:</p>
<p>onek, arean, baitakarkio</p>
<p>biamon on idurira.</p>
<p>Mendizaleak, errira agertuz,</p>
<p>kantarako du gogaldi.</p>
<p>Gure Elederrek gogoan duna</p>
<p>kantetan azaldu legi.</p>
<p>Miian oztopo bat jarri zaio,</p>
<p>—ez nai oraiño nabari—</p>
<p>gaztain-gaiñeko goizeko kanta</p>
<p>biur du kanta-marmari.</p>
<p>Josemendi'tik beera ardiekin</p>
<p>Gorritxo dator oiuka;</p>
<p>oraindik ere buruan dizu</p>
<p>egin Garaziri kuka.</p>
<p>Siñeskeri bat ustel irtenik,</p>
<p>beste bat dabil asmuka.</p>
<p>Au ere oker irten baledi,</p>
<p>onekin dezake buka.</p>
<p>Mikelek kanta au gogora dizu</p>
<p>artako doi doi jarria,</p>
<p>ikazkin Daldai Xuberokori</p>
<p>txikidanik ikasia.</p>
<p>An eman zizun marmari bage</p>
<p>dardatuz eztarri, miia,</p>
<p>oi dan bezala, bere asmura</p>
<p>erriko izkuntzaz naasia:</p>
<p><mentioned> <hi rend='Italic'>«Ba nabilazu karriketan </hi></mentioned></p>
<p><mentioned> <hi rend='Italic'>ene paseiu onetan. </hi></mentioned></p>
<p><mentioned> <hi rend='Italic'>Etsai bekaitza begira daukat</hi></mentioned></p>
<p><mentioned> <hi rend='Italic'>non sarturen ote nizan:</hi></mentioned></p>
<p><mentioned> <hi rend='Italic'>eupa bizkor bat eginen diot</hi></mentioned></p>
<p><mentioned> <hi rend='Italic'>maite, zu zauden lekuan».</hi></mentioned></p>
<p>Atean sartuz, muxar-usaia</p>
<p>zartarian du sumatu;</p>
<p>amona illobak —ama illa baitzun—</p>
<p>aroan atzeman ditu.</p>
<p>Oles jakiña, aurpegi ona,</p>
<p>afaria laister gertu:</p>
<p>muxarrak eta gaztain erreak,</p>
<p>esnea dutela atzesku.</p>
<p>Lizar-arbaren galda zuria</p>
<p>danboliñak du eskatzen;</p>
<p>besoaldi bat sutara dute,</p>
<p>baiña ke gorri emaiten.</p>
<p>Itotepean egonak ziran</p>
<p>ango euri maizak artzen.</p>
<p>Bustigunea listuka aizatuz</p>
<p>isillik dira gelditzen.</p>
<p>Danboliñari itzul-iraulka</p>
<p>bakan asten dira aurrenik;</p>
<p>gordin-soiñua moteldu-aala</p>
<p>eragiñez usugorik.</p>
<p>Arbaztak bildu, arbaztak eman,</p>
<p>ez utzi galda atertzerik;</p>
<p>txigor-soiñua entzun danetik</p>
<p>eskuak ez du pakerik.</p>
<p>Tiroek ere bana banaka</p>
<p>ematen dute gaztigu,</p>
<p>aurrena bakan eizeko gisan,</p>
<p>gero, gerra-antzera, usu.</p>
<p>Oriek oso isil dirala</p>
<p>gaztaiñak dira xigortu.</p>
<p>Ataka zabal, erreak diran</p>
<p>noiz nai ditezke aztertu.</p>
<p>Zenbaitek, azal gorriantzatxo</p>
<p>oraindik ageri dute;</p>
<p>txanpon-giteko mailluz jotzean</p>
<p>agian, itsas litezke.</p>
<p>Azal-xigorrak eskuan geldi</p>
<p>nai lukete lanik bage;</p>
<p>beste galdaldi labur batekin</p>
<p>aski beztuko dirade.</p>
<p>Gaztain-azala ikazten zaigu;</p>
<p>mamia, aldiz, gogortzen ez:</p>
<p>euzkiak ala loia gogortzen,</p>
<p>urtzen, orde, ezkoa berez.</p>
<p>berdin-galdaren ondorea du</p>
<p>lagundurik esku-lanez.</p>
<p>Danboliñeko gaztaiñik ez ba-</p>
<p>duzu jan, isil gaztaiñez.</p>
<p>Saskira atera ditu Garazik</p>
<p>eta oialez estali;</p>
<p>an aogoxo artuko dute</p>
<p>jan arte zuku ta jaki.</p>
<p>Lanak egiñik, gauzak gaiturik,</p>
<p>astera doaz afari.</p>
<p>Eguerdiz ainbat begira ai lio</p>
<p>maite batak besteari!</p>
<p>Ortzak zorrotzik, su-atzean da</p>
<p>Mikela-Borda baldana.</p>
<p>Amaika baba ta artopil bero</p>
<p>ango sukaldean jana.</p>
<p>Etxeko andre zabalak ba du</p>
<p>zabala bear-izana:</p>
<p>otordu batez errez jan leza</p>
<p>lau egunetako lana.</p>
<p>Arta-jalkitzen aria duzu</p>
<p>bazkaltzetik afaltzera;</p>
<p>arek jalkia zamari batek</p>
<p>ba deramake eiotzera.</p>
<p>Etxe-orde dun baztar artara</p>
<p>laister datorke atzera,</p>
<p>egun ta iguzki egin ez dizun</p>
<p>artzekoa lakatzera.</p>
<p>Okotzaundia, begi-ezkela,</p>
<p>galbaia aiñeko ezpaiña;</p>
<p>ortzez ederra, agoz betea,</p>
<p>gaiñez dario mingaiña.</p>
<p>Oiñak igesi, besoak zintzil,</p>
<p>koloka du buzkar-gaiña;</p>
<p>ipurdia, aldiz, galdu-einean:</p>
<p>orra neskazar liraiña.</p>
<p>Gazte-jendeak ba du parraldi,</p>
<p>esanaraziz ipui bi.</p>
<p>Azpikoaz gain esan oi ditu,</p>
<p>bat bera zuzen ez daki.</p>
<p>Kantetan ere saiatua da,</p>
<p>naiz leena kantatu beti.</p>
<p>Aretxengandik ikasi nizun</p>
<p>leen eta azken-ahapaldi:</p>
<p><mentioned> <hi rend='Italic'>«Nik zartaria,</hi></mentioned></p>
<p><mentioned> <hi rend='Italic'>zuk burruntzalia:</hi></mentioned></p>
<p><mentioned> <hi rend='Italic'>sutegiko lana</hi></mentioned></p>
<p><mentioned> <hi rend='Italic'>bi ook erdi bana. </hi></mentioned></p>
<p><mentioned> <hi rend='Italic'>Besteek eman jana</hi></mentioned></p>
<p><mentioned> <hi rend='Italic'>ta poltsan bear dana,</hi></mentioned></p>
<p><mentioned> <hi rend='Italic'>aisa bizi diteke</hi></mentioned></p>
<p><mentioned> <hi rend='Italic'>bera nor dana».</hi></mentioned></p>
<p>Gure Elederrek zirikatzen du,</p>
<p>besteren bat kanta dezan.</p>
<p>Begiak itxi, burua argi nai,</p>
<p>zimurra ateraz kopetan,</p>
<p>eskuz okotza estu dularik</p>
<p>gogora du bat batetan:</p>
<p>«ara beste bat oso polita,</p>
<p>ez dakit asma dezadan»:</p>
<p><mentioned> <hi rend='Italic'>«Arrosa eder baratzean</hi></mentioned></p>
<p><mentioned> <hi rend='Italic'>loratzen da maiatzean:</hi></mentioned></p>
<p><mentioned> <hi rend='Italic'>amodiorik ez duenak</hi></mentioned></p>
<p><mentioned> <hi rend='Italic'>ez du miñik biotzean».</hi></mentioned></p>
<p>Lelo orrek maiteen biotzari</p>
<p>egin dio ozki samurra,</p>
<p>—basurde-eiztarik atsegin baitu</p>
<p>aipa dezaten elurra—;</p>
<p>min, orde, biek kanta polit au</p>
<p>izan dedin ain laburra.</p>
<p>Mikelak, aldiz, afari-min du,</p>
<p>ez dauka pake sudurra.</p>
<p>Afalondoan konta dezake,</p>
<p>—ori du kontu betiko—</p>
<p>zer ta nola ta nondikan nora</p>
<p>bizi zan Mari Muiroko.</p>
<p>Jan deza, artean, gazte ook ainbat</p>
<p>soillik zartari-ondoko;</p>
<p>igurtzi igurtziz lanik ez galtzen</p>
<p>gurin-kutsua kentzeko.</p>
<p>Afalondoa luzatzen dute</p>
<p>oi dan baiño berantago;</p>
<p>gure gazte ook kux-mux ditugu</p>
<p>irauliz zerbait gogoko.</p>
<p>Pizgarrigorik ba dute naski</p>
<p>neska aren ipuia baiño.</p>
<p>Artaz aazturik, zail ez da asmatzen</p>
<p>zertaz ote diran mintzo.</p>
<p>Gazteari aitak atzeman die</p>
<p>zenbait aieruzko keiñu,</p>
<p>orotaz gaindi luze ta samur</p>
<p>isilkako begiratu.</p>
<p>—Ala sugeak aize-egaztia</p>
<p>lurretik du lilluratu—.</p>
<p>Bien erdian beurea artetuz</p>
<p>maite ook ditu banatu.</p>
        </body>
      </text>
      <text>
        <front>
          <head rend='Bold'><p>IV. IRULEAK</p></head>
        </front>
        <body>
<p>Garoak bil zituten, egurrak metatu,</p>
<p>kristau ta abereen janak goi-gelan atetu.</p>
<p>Betorke nai dunean gure zaar Negu:</p>
<p>izotz, elur, bisutsak ezagutzen tugu.</p>
<p>Norbaitentzat, alare, zein urrun dago uda!</p>
<p>Leenbiziko otzikara San Simon ta Juda.</p>
<p>Esaerak dionez negua eldu da:</p>
<p>sutondora da atsoa, artzaia galdu da.</p>
<p>Zortzi illabete negu ba da naiko luze;</p>
<p>lio-lanak guzia eralgiko dute.</p>
<p>Betiko negu ori bikaturik ere,</p>
<p>atso-kontuak errez igaro dezake.</p>
<p>Goizetik gauerdira eguna luzatuz,</p>
<p>lo-naia, aizatzen dute ipuiez ta kantuz.</p>
<p>Euskaldun ele-ederrak urtero berrituz,</p>
<p>agoz-ago «omen»ka gerora bialduz.</p>
<p>Argia urratu bage jeki da garbari:</p>
<p>oillarrak esnatu du erne zan belarri.</p>
<p>Azken-soiñekoz garba bizkarrean jarri,</p>
<p>ta auzora lagunekin dioa kantari.</p>
<p><mentioned> <hi rend='Italic'>«Lo nago ta logure, argi-oillarrak jo dute,</hi></mentioned></p>
<p><mentioned> <hi rend='Italic'>argi-oillarrak jo dute eta eguna sumatu dute. </hi></mentioned></p>
<p><mentioned> <hi rend='Italic'>Mari-begibakarra, ken zan besteko makarra; </hi></mentioned></p>
<p><mentioned> <hi rend='Italic'>ur beroz ezin garbitu badun, begira zegon paitarra.</hi></mentioned></p>
<p><mentioned> <hi rend='Italic'>Jeki adi, Katalin, uztan oia, Mari Martin; </hi></mentioned></p>
<p><mentioned> <hi rend='Italic'>lagun guzi ook goazen lanera bizkarrean garbararekin. </hi></mentioned></p>
<p><mentioned> <hi rend='Italic'>Errekaldera bide bat, Muno Txikira beste bat:</hi></mentioned></p>
<p><mentioned> <hi rend='Italic'>orien bien bitartean sortu da sortzekoren bat».</hi></mentioned></p>
<p>An zuten egun artan Mikel lio-jotzen;</p>
<p>deitzen duten egunik ez dizu utsegiten.</p>
<p>Neska asi da labetik sortak ateratzen;</p>
<p>mintzatzeko biderik ozta dute galtzen.</p>
<p>Erdi-irrintzika asten da Maiñazi gaillena,</p>
<p>ukondoa jasorik, berotuz barrena.</p>
<p>Milla aldiz jasoko du jotzean armena.</p>
<p>Lio-xorta bukatzen ez dabil azkena.</p>
<p>Ondotikan lagunak ark aiña kalaka;</p>
<p>lotsaz ez du geldi nai iñork atzeraka.</p>
<p>Autsaldi bat emantez, egin dute taka,</p>
<p>eskuz igurtzitzeko darion mullaka.</p>
<p>Isilgunea dute batean egiten,</p>
<p>auzo guziko berri irauli dezaten.</p>
<p>Iturri naiz sukalde naiz ukullu daiten,</p>
<p>lan bera dute beti: besterik jorratzen.</p>
<p>Armenaren puztan bat garbatu bezala,</p>
<p>bestea jotzen dute iduriz oiala.</p>
<p>Iztargaiña arri dute, ta an igurtzi-aala,</p>
<p>arriak jalkitzen du gauz ez dan azala.</p>
<p>Bakoitzak bere xorta bukatzen dulariki,</p>
<p><hi rend='Italic'>lio!, </hi>otsegiten dio neskari Mañazik.</p>
<p>Ez dadukaten arren mingaiña geldirik,</p>
<p>areago ditute besoak zailurik.</p>
<p>Amonari diote eman suats-lana;</p>
<p>sukaldean ari da onduz aien jana.</p>
<p>Ornitu nai lituke aurten berreun kana:</p>
<p>orobat ezkon-sari zun, amak emana.</p>
<p>Neskak beretzat digu landu lierria,</p>
<p>amaika urtetatikan aitak berezia.</p>
<p>Lio-lanetan baita ain ongi ikasia,</p>
<p>bilduxea bide du ezkontzeko ornia.</p>
<p>Aurtengo sortak dauka mandioan bereiz;</p>
<p>ez bear bezain igar, aurten jotzeko ustez.</p>
<p>Baiña Mikel an baitu, an azken-egunez,</p>
<p>joaziko ditio, ez bien asarrez.</p>
<p>Ondarrak xeatzeko ba dizu jotzaille;</p>
<p>Azpirozko Marttolo, maiz an dan eskale.</p>
<p>Mikela Bordaren bat sortuko da ardazle.</p>
<p>Neska bera da, bere lana egingale.</p>
<p>Etorri da mutilla, lanari dakio;</p>
<p>neskak, xeatu-gaia ondoratzen dio.</p>
<p>Zerbait isil-gordeka adiraz nai lio:</p>
<p>ain mugonik edonoiz etor ez lekio.</p>
<p>—«Goien dauzkat nereak aski ezo oraindik;</p>
<p>zuk jotzea nai nuke ez balitz okerrik»—.</p>
<p>—«Ekatzizu bereela, labean sar leenik;</p>
<p>artean ariko naiz igarren ootatik»—.</p>
<p>Arlo aundia nai du orietan egin,</p>
<p>besteak xea-naiez atzera ez dedin.</p>
<p>Besorik balin badu, egiñen aalegin;</p>
<p>azalduko du lana beste edozeiñen din.</p>
<p>Eztenik ez pattarrik ain zirikagarri;</p>
<p>geitxo edan bailuan, bero bero da ari.</p>
<p>Neska etortzerako irabaz du sari.</p>
<p>Tartea arkituko du elduz arenari.</p>
<p>Burua are ez du alper ari zer esanen;</p>
<p>berak jo, neskak irun, bien lana elkartzen.</p>
<p>Euna bezala ari da maitasuna azitzen:</p>
<p>geurtz an bien izena bai aal du bordatzen.</p>
<p>Lioak, bero-arin, sorgiña iduri du:</p>
<p>kolpe batez biguindu, besteaz gogortu.</p>
<p>—Maitetasunak zenbait erabe eskatzen du—</p>
<p>indarrez neke dana kantaz samurtzen du:</p>
<p>«Sabela betetzeak duela izardi?</p>
<p>larrua estaltzeak zer duen nork daki?</p>
<p>Leen-gurasoei Jaunak ez gogora, naski:</p>
<p>esatera noazu labur bezain garbi.</p>
<p>»Lurra antola, berdindu, erein eta atera;</p>
<p>zerbait era bear ta, gaiñezko du jorra.</p>
<p>Azkortu ta garbitu, sartu errekara,</p>
<p>aldi bateko dago samurtzen azala.</p>
<p>»Zenbait aldiz, ujola bulartzen danean,</p>
<p>gain-arriak iraul ta derama lorrean!</p>
<p>Andik atera eta bibelar gaiñean</p>
<p>meeki zabaltzen dute, zoztortu daitean.</p>
<p>»Zer zoritxar gerta da? Ikara da auzoa:</p>
<p>eriosuar duzu atso-sail osoa.</p>
<p>Aize-zurrunbilloak naasi du lioa:</p>
<p>mugaz berdindua da guzien arloa.</p>
<p>»Santurik balin bada zeru-baztarrean,</p>
<p>dei egiten diote erdi-negarrean.</p>
<p>Alperrik daitela ta, besterik ezean,</p>
<p>arri ta zur, begira daude zelaiean.</p>
<p>»Apezik non ote-da? Non lege-gizonik</p>
<p><hi rend='Italic'>zurea </hi>ta <hi rend='Italic'>nerea </hi>bereiz dezakenik?</p>
<p>Ainbanatzeko ere ba du eragaitzik,</p>
<p>aizeak egaletan eraman dularik.</p>
<p>»Lioaren nekeak urte dantsu dirau:</p>
<p>udaleen, azken, negu, aste, egun eta gau.</p>
<p>Irun, austu ta eio, berriz austu ta xau:</p>
<p>bost kolperen lana da nire soiñeko au!</p>
<p>»Ez du guzia neke, bai ere atsegin:</p>
<p>onek elkartzen gaitu aiten aitonekin.</p>
<p>Irugarren amonak irun zunarekin</p>
<p>egindako jantzia deramat nerekin.</p>
<p>»Gure amak, kutxean noizko oialak ditu?</p>
<p>Amonen amonekin nik galdu dut kontu.</p>
<p>Bere eskuz, ezkontzeko zitunak eundu,</p>
<p>besteenbat eta geigo ondarez zun artu.</p>
<p>»Sare-xulo bakoitza lau ari-gurutzez:</p>
<p>aiñezkak zenbat zizta, neurtzen asi zaitez;</p>
<p>baiña ardatzaren birak guzi oien gaiñez:</p>
<p>zenbat gau eman zuten ipuiak esanez!</p>
<p>»Nere amaren ama dizut nik amona,</p>
<p>okotzez ta sudurrez berbera dagona.</p>
<p>Aitaren aita, berriz, dizut nik aitona,</p>
<p>bere aitaren taiu bereko gizona.</p>
<p>»Aitonen maillua ta amonen ardatza,</p>
<p>sukaldea leengoa, leen-legeko pertza.</p>
<p>Leengo burtzin, burtzingo, leengoa laratza,</p>
<p>berbera amonengandik datorren ugatza.</p>
<p>»Itza biurtuko dut maiteñoarengana:</p>
<p>begi-aurrean daukat aren esku-lana.</p>
<p>Arlo bat landu zizun aitamek emana;</p>
<p>gaurgero ornitu dizu ezkontzeko on dana.</p>
<p>»Aitzurrez lurra landu, eskuarez irin,</p>
<p>zelaitzen du, leenbaileen azia sor dedin.</p>
<p>Euriaren laguntza ostartearekin;</p>
<p>berrogei eguneko, lorea dizu urdin.</p>
<p>»Besteek lagundu dio gaiñeko lanetan;</p>
<p>baiñan ardatzerako bakar da gauetan.</p>
<p>Kiloa dezanean altxa gerrietan,</p>
<p>izpi guzi ook detza pasa beatzetan.</p>
<p>»Ezpain eta mingaiñak berebat lan dute,</p>
<p>aria berdintzeko txori-lepo bage.</p>
<p>Zein ezur-mamirentzat opa ez diteke</p>
<p>olako musu goxoz egin dan maindire?»</p>
<p>Ondora zaio neska, zertan dun arloa:</p>
<p>ark ekarri guzia bukatuz daroa.</p>
<p>—Goxo dira gaurgero ogi, gazta, ardoa.</p>
<p>—Goxoagoz beterik daukat nik gogoa.</p>
<p>«Lan ontatiko oialak bereizi arretaz,</p>
<p>balia bagindezke gu bi ook aietaz.</p>
<p>Zure naia ala balitz, ari pin gorriaz</p>
<p>batera zazu zeure izena nereaz».</p>
<p>Neskak etzun besterik buruan iraultzen;</p>
<p>baiñan izkutu ori nola ager zezaken?</p>
<p>Itzik ere etzun jalki ark asmatu arren:</p>
<p>begiz ta parrez, naiko garbi itzegin zuen.</p>
<p>Isil itzuliz, neskak itz aundirik ez du;</p>
<p>baiñan iduripena ez darabil antzu.</p>
<p>Mutillak oraindio egin dio deiñu,</p>
<p>esan nai ditiola azken-itz bizpairu:</p>
<p>«Erenegun aitari mintzatu nintzaion,</p>
<p>zureari gai ontaz agertu zekion.</p>
<p>Usu jakiñen dugu gogoko natzaion:</p>
<p>ala izanik liteke bi oontzat zori on».</p>
<p>Itzala sumatu du neskak inguruan,</p>
<p>burua makur eta eskuak agoan.</p>
<p>Bere lanera itzul da, dantza bat buruan:</p>
<p>ardatzak baiño bira geigo du gogoan.</p>
<p>Artean, garbariek lanen aringarri,</p>
<p>irauli dute lurra mokoz oni ta ari.</p>
<p>Baiñan alki dirala oitura zarrari,</p>
<p>txintxurra bustiz, ekin diote kantari:</p>
<p><mentioned>OI BART</mentioned></p>
<p><mentioned> <hi rend='Italic'>Oi bart, oi bart, zer aparia genuen bart! </hi></mentioned></p>
<p><mentioned> <hi rend='Italic'>usapal bi ta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bart.</hi></mentioned></p>
<p><mentioned> <hi rend='Italic'>Oi bart, oi bart, zer aparia genuen bart!</hi></mentioned></p>
<p><mentioned> <hi rend='Italic'>iru uso, usapal bi, ta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bart.</hi></mentioned></p>
<p><mentioned> <hi rend='Italic'>Oi bart, oi bart, zer aparia genuen bart!</hi></mentioned></p>
<p><mentioned> <hi rend='Italic'>lau oillo, iru uso, usapal bi ta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bat.</hi></mentioned></p>
<p><mentioned> <hi rend='Italic'>Oi bart, oi bart, zer aparia genuen bart!</hi></mentioned></p>
<p><mentioned> <hi rend='Italic'>bost antzar, lau oillo, iru uso, usapal bi ta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bart.</hi></mentioned></p>
<p><mentioned> <hi rend='Italic'>Oi bart, oi bart, zer aparia genuen bart!</hi></mentioned></p>
<p><mentioned> <hi rend='Italic'>sei aari, bost antzar, lau oillo,</hi></mentioned></p>
<p><mentioned> <hi rend='Italic'>iru uso, usapal bi, ta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bart.</hi></mentioned></p>
<p><mentioned> <hi rend='Italic'>Oi bart, oi bart, zer aparia genuen bart!</hi></mentioned></p>
<p><mentioned> <hi rend='Italic'>zazpi bei, sei aari, bost antzar,</hi></mentioned></p>
<p><mentioned> <hi rend='Italic'>lau oillo, iru uso, usapal bi, ta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bart.</hi></mentioned></p>
<p><mentioned> <hi rend='Italic'>Oi bart, oi bart, zer aparia genuen bart!</hi></mentioned></p>
<p><mentioned> <hi rend='Italic'>zortzi idi, zazpi bei, sei aari, bost antzar, lau oillo,</hi></mentioned></p>
<p><mentioned> <hi rend='Italic'>iru uso, usapal bi, ta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bart.</hi></mentioned></p>
<p><mentioned> <hi rend='Italic'>Oi bart, oi bart, zer aparia genuen bart!</hi></mentioned></p>
<p><mentioned> <hi rend='Italic'>beratzi zezen adar aundi, zortzi idi, zazpi bei,</hi></mentioned></p>
<p><mentioned> <hi rend='Italic'>sei aari, bost antzar, lau oillo,</hi></mentioned></p>
<p><mentioned> <hi rend='Italic'>iru uso, usapal bi, ta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bart.</hi></mentioned></p>
<p><mentioned> <hi rend='Italic'>Oi bart, oi bart, zer aparia genuen bart!</hi></mentioned></p>
<p><mentioned> <hi rend='Italic'>amar labealdi ogi, beratzi zezen adarraundi,</hi></mentioned></p>
<p><mentioned> <hi rend='Italic'>zortzi idi, zazpi bei, sei aari, bost antzar, lau oillo,</hi></mentioned></p>
<p><mentioned> <hi rend='Italic'>iru uso, usapal bi, eta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bart.</hi></mentioned></p>
<p><mentioned> <hi rend='Italic'>Oi bart, oi bart, zer aparia genuen bart!</hi></mentioned></p>
<p><mentioned> <hi rend='Italic'>amaika zagi andangorri, amar labealdi ogi,</hi></mentioned></p>
<p><mentioned> <hi rend='Italic'>beratzi zezen adarraundi, zortzi idi, zazpi bei,</hi></mentioned></p>
<p><mentioned> <hi rend='Italic'>sei aari, bost antzar, lau oillo,</hi></mentioned></p>
<p><mentioned> <hi rend='Italic'>iru uso, usapal bi, ta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bart.</hi></mentioned></p>
<p><mentioned> <hi rend='Italic'>Oi bart, oi bart, zer aparia genuen bart!</hi></mentioned></p>
<p><mentioned> <hi rend='Italic'>amabi zagi ardanzuri, amaika zagi ardangorri,</hi></mentioned></p>
<p><mentioned> <hi rend='Italic'>amar labealdi ogi,</hi></mentioned></p>
<p><mentioned> <hi rend='Italic'>beratzi zezen adarraundi,</hi></mentioned></p>
<p><mentioned> <hi rend='Italic'>zortzi idi, zazpi bei, sei aari, bost antzar, lau oillo,</hi></mentioned></p>
<p><mentioned> <hi rend='Italic'>iru uso, usapal bi, ta eper bat:</hi></mentioned></p>
<p><mentioned> <hi rend='Italic'>iru atsorekin amabost agure,</hi></mentioned></p>
<p><mentioned> <hi rend='Italic'>ez giñan goseak etzin bart.</hi></mentioned></p>
<p><mentioned>EMEZORTZI SERORE</mentioned></p>
<p><mentioned> <hi rend='Italic'>Emezortzi serore eta bortz emagin,</hi></mentioned></p>
<p><mentioned> <hi rend='Italic'>buruz arindu eta sartu dire sorgin. </hi></mentioned></p>
<p><mentioned> <hi rend='Italic'>Uxta egiten dute larunbat gauerdin,</hi></mentioned></p>
<p><mentioned> <hi rend='Italic'>erratz-girten gaiñean zaldiz doazanin.</hi></mentioned></p>
<p><mentioned> <hi rend='Italic'>«Uju jupa labirulena, jupa jupa beti,</hi></mentioned></p>
<p><mentioned> <hi rend='Italic'>odei guzien azpiti, sasi guzien gaiñeti. </hi></mentioned></p>
<p><mentioned> <hi rend='Italic'>Sorgin oroin Errege da Akelarren jarri.</hi></mentioned></p>
<p><mentioned> <hi rend='Italic'>Jupa erran dezagun, beti bizi bedi.</hi></mentioned></p>
<p><mentioned> <hi rend='Italic'>»Oillo beltz eder orrek daukan egitea!</hi></mentioned></p>
<p><mentioned> <hi rend='Italic'>Emakume zaarrenak sorgin biurtzea. </hi></mentioned></p>
<p><mentioned> <hi rend='Italic'>Karakak egin eta, aren arroltzea</hi></mentioned></p>
<p><mentioned> <hi rend='Italic'>bero bero da, baiñan laister du oztea.</hi></mentioned></p>
<p><mentioned> <hi rend='Italic'>»Jakizu Zanpantzarrek duela kargua,</hi></mentioned></p>
<p><mentioned> <hi rend='Italic'>gaiso idukitzeko erri-ingurua. </hi></mentioned></p>
<p><mentioned> <hi rend='Italic'>Lumazko bururkoan dauka deabrua,</hi></mentioned></p>
<p><mentioned> <hi rend='Italic'>penaz akabatzeko gure medikua».</hi></mentioned></p>
<p><mentioned>ARDO GORRI NAPARRA</mentioned></p>
<p><mentioned> <hi rend='Italic'>«A, a, a, ardo gorri naparra</hi></mentioned></p>
<p><mentioned> <hi rend='Italic'>alimentu ona da,</hi></mentioned></p>
<p><mentioned> <hi rend='Italic'>edan aal balin bada;</hi></mentioned></p>
<p><mentioned> <hi rend='Italic'>a, a, a, ardo gorri naparra.</hi></mentioned></p>
<p><mentioned> <hi rend='Italic'>E, e, e, ni ardoaren alde.</hi></mentioned></p>
<p><mentioned> <hi rend='Italic'>Edan ardura bage,</hi></mentioned></p>
<p><mentioned> <hi rend='Italic'>balin bada debalde:</hi></mentioned></p>
<p><mentioned> <hi rend='Italic'>e, e, e, ni ardoaren alde.</hi></mentioned></p>
<p><mentioned> <hi rend='Italic'>I, i, i, ardoak gaitu bizi.</hi></mentioned></p>
<p><mentioned> <hi rend='Italic'>Noizik bein ongi busti</hi></mentioned></p>
<p><mentioned> <hi rend='Italic'>edan bage ez utzi:</hi></mentioned></p>
<p><mentioned> <hi rend='Italic'>i, i, i, ardoak gaitu bizi.</hi></mentioned></p>
<p><mentioned> <hi rend='Italic'>O, o, o, au bi oontzako dago.</hi></mentioned></p>
<p><mentioned> <hi rend='Italic'>Edan dezagun oro</hi></mentioned></p>
<p><mentioned> <hi rend='Italic'>nik orain ta zuk gero:</hi></mentioned></p>
<p><mentioned> <hi rend='Italic'>o, o, o, au bi oontzako dago.</hi></mentioned></p>
<p><mentioned> <hi rend='Italic'>U, u, u, ardoak galdu gaitu.</hi></mentioned></p>
<p><mentioned> <hi rend='Italic'>Geiegi edan dugu,</hi></mentioned></p>
<p><mentioned> <hi rend='Italic'>lurra igaro dugu:</hi></mentioned></p>
<p><mentioned> <hi rend='Italic'>u, u, u, ardoak galdu gaitu».</hi></mentioned></p>
<p><mentioned>NI ILTZEN NAIZEN EGUNEAN</mentioned></p>
<p><mentioned> <hi rend='Italic'>«Ni iltzen naizen egunean,</hi></mentioned></p>
<p><mentioned> <hi rend='Italic'>ez egin nigarrik aurrean. </hi></mentioned></p>
<p><mentioned> <hi rend='Italic'>Ezker eskuinetati</hi></mentioned></p>
<p><mentioned> <hi rend='Italic'>zagi zatoak jarri,</hi></mentioned></p>
<p><mentioned> <hi rend='Italic'>ardo ori itxi-idikian</hi></mentioned></p>
<p><mentioned> <hi rend='Italic'>edan dezadan zeruian.</hi></mentioned></p>
<p><mentioned> <hi rend='Italic'>"Libera me Domine" kantatzean</hi></mentioned></p>
<p><mentioned> <hi rend='Italic'>ez busti isipurik urean; </hi></mentioned></p>
<p><mentioned> <hi rend='Italic'>ardotan busti zazu,</hi></mentioned></p>
<p><mentioned> <hi rend='Italic'>an ongi sartu zazu; </hi></mentioned></p>
<p><mentioned> <hi rend='Italic'>ori naiko dut orduan,</hi></mentioned></p>
<p><mentioned> <hi rend='Italic'>bizian bezala hilean.</hi></mentioned></p>
<p><mentioned> <hi rend='Italic'>"Pater noster" apezak esatean,</hi></mentioned></p>
<p><mentioned> <hi rend='Italic'>ez ni ehortzi Elizan; </hi></mentioned></p>
<p><mentioned> <hi rend='Italic'>ehortzi nazazute,</hi></mentioned></p>
<p><mentioned> <hi rend='Italic'>murgildu nazazute</hi></mentioned></p>
<p><mentioned> <hi rend='Italic'>ardangelaren barnean,</hi></mentioned></p>
<p><mentioned> <hi rend='Italic'>buruz kupela batean».</hi></mentioned></p>
<p><mentioned>TXANTON PIPERRI</mentioned></p>
<p><mentioned> <hi rend='Italic'>«Txanton Pipirri emen dago,</hi></mentioned></p>
<p><mentioned> <hi rend='Italic'>limosna on bat balego. </hi></mentioned></p>
<p><mentioned> <hi rend='Italic'>Kanta bear dot, baldin aal badot,</hi></mentioned></p>
<p><mentioned> <hi rend='Italic'>neure sabelen gosea,</hi></mentioned></p>
<p><mentioned> <hi rend='Italic'>erruki dedin jentea.</hi></mentioned></p>
<p><mentioned> <hi rend='Italic'>Iru lagunek Ispasterren</hi></mentioned></p>
<p><mentioned> <hi rend='Italic'>apostua egin eben,</hi></mentioned></p>
<p><mentioned> <hi rend='Italic'>jango ebela goizik gauera</hi></mentioned></p>
<p><mentioned> <hi rend='Italic'>amar erraldeko txala,</hi></mentioned></p>
<p><mentioned> <hi rend='Italic'>nerau laugarren nintzala.</hi></mentioned></p>
<p><mentioned> <hi rend='Italic'>Pozez nengoan zoraturik</hi></mentioned></p>
<p><mentioned> <hi rend='Italic'>jateko lauren bat osorik. </hi></mentioned></p>
<p><mentioned> <hi rend='Italic'>Nere kontuak beti alanguak; </hi></mentioned></p>
<p><mentioned> <hi rend='Italic'>joan da poza potzura,</hi></mentioned></p>
<p><mentioned> <hi rend='Italic'>amesak diran modura.</hi></mentioned></p>
<p><mentioned> <hi rend='Italic'>Lekeitio'ko kalean</hi></mentioned></p>
<p><mentioned> <hi rend='Italic'>bisigu denpora danean,</hi></mentioned></p>
<p><mentioned> <hi rend='Italic'>ogei txitxarro eta geiago,</hi></mentioned></p>
<p><mentioned> <hi rend='Italic'>eta guziak gauean,</hi></mentioned></p>
<p><mentioned> <hi rend='Italic'>sartu dodaz sabelean.</hi></mentioned></p>
<p><mentioned> <hi rend='Italic'>Orduan kontentu nago</hi></mentioned></p>
<p><mentioned> <hi rend='Italic'>gauerdi osteradaiño. </hi></mentioned></p>
<p><mentioned> <hi rend='Italic'>Andik goizera neure sabela</hi></mentioned></p>
<p><mentioned> <hi rend='Italic'>beti dago gur gur gur gur:</hi></mentioned></p>
<p><mentioned> <hi rend='Italic'>bartko aparia agur!</hi></mentioned></p>
<p><mentioned> <hi rend='Italic'>Guztiz zabala dot sabela,</hi></mentioned></p>
<p><mentioned> <hi rend='Italic'>bardin-bardin dot gibela; </hi></mentioned></p>
<p><mentioned> <hi rend='Italic'>este bakotxak kabiuko leuke</hi></mentioned></p>
<p><mentioned> <hi rend='Italic'>ganbela bete okela; </hi></mentioned></p>
<p><mentioned> <hi rend='Italic'>baiña noz izango ote-da?</hi></mentioned></p>
<p><mentioned> <hi rend='Italic'>Ez da errotan arririk</hi></mentioned></p>
<p><mentioned> <hi rend='Italic'>neure agiña langorik.</hi></mentioned></p>
<p><mentioned> <hi rend='Italic'>Neure agiñak zatiuko leuke</hi></mentioned></p>
<p><mentioned> <hi rend='Italic'>ogi andi bat osorik,</hi></mentioned></p>
<p><mentioned> <hi rend='Italic'>balego biguin-biguiñik».</hi></mentioned></p>
<p><mentioned>BESTA BIHARAMUNA</mentioned></p>
<p><mentioned> <hi rend='Italic'>«Iragan besta biharamunean,</hi></mentioned></p>
<p><mentioned> <hi rend='Italic'>berek dakiten xoko batean,</hi></mentioned></p>
<p><mentioned> <hi rend='Italic'>lau andre: hirur mutxurdin, bat alarguna</hi></mentioned></p>
<p><mentioned> <hi rend='Italic'>jarririk itzalean,</hi></mentioned></p>
<p><mentioned> <hi rend='Italic'>harri xabal bat belhaunen gainean,</hi></mentioned></p>
<p><mentioned> <hi rend='Italic'>hari ziren, hari ziran trukean.</hi></mentioned></p>
<p><mentioned> <hi rend='Italic'>Zer othe duten nik jakin nahi</hi></mentioned></p>
<p><mentioned> <hi rend='Italic'>pitxarrarekin bertze jaun hori;</hi></mentioned></p>
<p><mentioned> <hi rend='Italic'>zorroa du biribila mokho mehea,</hi></mentioned></p>
<p><mentioned> <hi rend='Italic'>tente xutik egoiki:</hi></mentioned></p>
<p><mentioned> <hi rend='Italic'>xahako bat othe-den nego ni,</hi></mentioned></p>
<p><mentioned> <hi rend='Italic'>hanpatua, hanpatua ederki.</hi></mentioned></p>
<p><mentioned> <hi rend='Italic'>Jes! Nik oraino zer dut ikhusten?</hi></mentioned></p>
<p><mentioned> <hi rend='Italic'>Zer hegalpean dute gordetzen?</hi></mentioned></p>
<p><mentioned> <hi rend='Italic'>Egoitza goxo hortarik, burua tente,</hi></mentioned></p>
<p><mentioned> <hi rend='Italic'>xahakoaz trufatzen,</hi></mentioned></p>
<p><mentioned> <hi rend='Italic'>—bihotzez azkarrago zeren den—,</hi></mentioned></p>
<p><mentioned> <hi rend='Italic'>kuiattoa, kuiattoa hari zen.</hi></mentioned></p>
<p><mentioned> <hi rend='Italic'>Handik ximiko, hemendik irri,</hi></mentioned></p>
<p><mentioned> <hi rend='Italic'>haurrak bezala jostetan hari; </hi></mentioned></p>
<p><mentioned> <hi rend='Italic'>gogotik emanen dute begi-kolpe bat</hi></mentioned></p>
<p><mentioned> <hi rend='Italic'>hegalpean denari; </hi></mentioned></p>
<p><mentioned> <hi rend='Italic'>hitz bat erran gogo diote sarri</hi></mentioned></p>
<p><mentioned> <hi rend='Italic'>beharrirat, beharrirat kuiari.</hi></mentioned></p>
<p><mentioned> <hi rend='Italic'>Seina truk dirade zazpietarik,</hi></mentioned></p>
<p><mentioned> <hi rend='Italic'>tantoz orobat bi aldetarik;</hi></mentioned></p>
<p><mentioned> <hi rend='Italic'>xahakoak eroria mokhoz ipurdi,</hi></mentioned></p>
<p><mentioned> <hi rend='Italic'>naski odol husturik;</hi></mentioned></p>
<p><mentioned> <hi rend='Italic'>kuiattoa han dago etzanik,</hi></mentioned></p>
<p><mentioned> <hi rend='Italic'>azken-hatsa, azken-hatsa emanik.</hi></mentioned></p>
<p><mentioned> <hi rend='Italic'>—Gezurrik gabe goazen, Maria,</hi></mentioned></p>
<p><mentioned> <hi rend='Italic'>eman jokoan ezti-eztia; </hi></mentioned></p>
<p><mentioned> <hi rend='Italic'>hurbil zan untzi beltz hori, dezagun edan</hi></mentioned></p>
<p><mentioned> <hi rend='Italic'>trago bat edo bia; </hi></mentioned></p>
<p><mentioned> <hi rend='Italic'>bihotza dinat epheltzen hasia;</hi></mentioned></p>
<p><mentioned> <hi rend='Italic'>harek zuen, harek zuen grazia!</hi></mentioned></p>
<p><mentioned> <hi rend='Italic'>Zahagiaren seme joria,</hi></mentioned></p>
<p><mentioned> <hi rend='Italic'>nun duk aixtiko zorro lodia?</hi></mentioned></p>
<p><mentioned> <hi rend='Italic'>Gaizoa! lehen-birundan xurgatu dautek</hi></mentioned></p>
<p><mentioned> <hi rend='Italic'>odolaren erdia.</hi></mentioned></p>
<p><mentioned> <hi rend='Italic'>Orai hor ago, zimurrik aurpegia,</hi></mentioned></p>
<p><mentioned> <hi rend='Italic'>kokoriko, kokoriko jarria.</hi></mentioned></p>
<p><mentioned> <hi rend='Italic'>Nahiz zeraukan azken-eskua,</hi></mentioned></p>
<p><mentioned> <hi rend='Italic'>Mariak zuen hasi gudua.</hi></mentioned></p>
<p><mentioned> <hi rend='Italic'>—Truk—. Jo zan. Maria'k xango, Katixa'k xaldun,</hi></mentioned></p>
<p><mentioned> <hi rend='Italic'>Marixumek hirua.</hi></mentioned></p>
<p><mentioned> <hi rend='Italic'>—Mari Martin, xoratu zain burua:</hi></mentioned></p>
<p><mentioned> <hi rend='Italic'>lauarekin hiruaren kheinua—.</hi></mentioned></p>
<p><mentioned> <hi rend='Italic'>—Ago, Maria, othoi, ixilik,</hi></mentioned></p>
<p><mentioned> <hi rend='Italic'>ez dun ikhusi nere kheinurik.</hi></mentioned></p>
<p><mentioned> <hi rend='Italic'>Xorta bat edanez geroz, begiak ñir ñir;</hi></mentioned></p>
<p><mentioned> <hi rend='Italic'>Zer, ez dun ahalgerik?</hi></mentioned></p>
<p><mentioned> <hi rend='Italic'>Edan hezake azkarren hortarik</hi></mentioned></p>
<p><mentioned> <hi rend='Italic'>gatilua, gatilua betherik—.</hi></mentioned></p>
<p><mentioned> <hi rend='Italic'>—Ba zakinagu, tresna makhurra,</hi></mentioned></p>
<p><mentioned> <hi rend='Italic'>ez dunala hik hatsa laburra.</hi></mentioned></p>
<p><mentioned> <hi rend='Italic'>Ez dun, ez, dionan bezala, horma xurgatuz</hi></mentioned></p>
<p><mentioned> <hi rend='Italic'>biribildu muthurra,</hi></mentioned></p>
<p><mentioned> <hi rend='Italic'>ez eta ere gorritu sudurra,</hi></mentioned></p>
<p><mentioned> <hi rend='Italic'>milikatuz, milikatuz elhurra—.</hi></mentioned></p>
<p><mentioned> <hi rend='Italic'>—Apho mutxurdin moko-biphila,</hi></mentioned></p>
<p><mentioned> <hi rend='Italic'>zeren ondoan othe-habila?</hi></mentioned></p>
<p><mentioned> <hi rend='Italic'>Hatz badun gibelaldean,</hi></mentioned></p>
<p><mentioned> <hi rend='Italic'>ikhusiko dun zenbat naizen habila;</hi></mentioned></p>
<p><mentioned> <hi rend='Italic'>xuhur balin badun, neska xirtxila,</hi></mentioned></p>
<p><mentioned> <hi rend='Italic'>ago ixil, ago ixil ixila—.</hi></mentioned></p>
<p><mentioned> <hi rend='Italic'>Kartak utzirik eta tantoak,</hi></mentioned></p>
<p><mentioned> <hi rend='Italic'>han zituzten han gero saltoak.</hi></mentioned></p>
<p><mentioned> <hi rend='Italic'>Bakharrik hiruren kontra, zer eginen du</hi></mentioned></p>
<p><mentioned> <hi rend='Italic'>gure Martin gaizoak?</hi></mentioned></p>
<p><mentioned> <hi rend='Italic'>Nahiz izan azkar zango-besoak,</hi></mentioned></p>
<p><mentioned> <hi rend='Italic'>hartu ditu, hartu ditu paloak.</hi></mentioned></p>
<p><mentioned> <hi rend='Italic'>Herriko besta arrats-aphalean,</hi></mentioned></p>
<p><mentioned> <hi rend='Italic'>lau gatu zahar Angelus'ean:</hi></mentioned></p>
<p><mentioned> <hi rend='Italic'>bat maingu, hirur saltoka, sorginak puies</hi></mentioned></p>
<p><mentioned> <hi rend='Italic'>zohatzila bidean,</hi></mentioned></p>
<p><mentioned> <hi rend='Italic'>nik ikhusi ditut amets batean</hi></mentioned></p>
<p><mentioned> <hi rend='Italic'>Akhelarre, Akhelarre gainean».</hi></mentioned></p>
<p>Bukatu dute lana atsalde-erdikoaz;</p>
<p>ontan birbiztu dira edari beroaz.</p>
<p>Ez da aspertzen mingaiña letani bat joaz;</p>
<p>gu baiña, aiek utzirik, bestetara goaz.</p>
<p>Neskak eioak ditu eun sare buruan;</p>
<p>Mikelengana doa lan berri besoan.</p>
<p>Ark ere erabilli du zertxobait gogoan.</p>
<p>Iñolaz ere, ez dio gordeko kolkoan.</p>
<p>—«Ez duzu lio-ondarrik utziko jo bage».</p>
<p>—«Zuregatik, Garazi, eguna dut bete.</p>
<p>Labean ez baduzu ondar aiek beste,</p>
<p>oraindi itz bi iraultzeko astia ba nuke».</p>
<p>Mikelek erazten du burutik zapela,</p>
<p>andik isilgorde bat artzeko bezela.</p>
<p>Ille bat errotikan erauzten duela,</p>
<p>ezpaiñez aizatu du, esanez onela:</p>
<p>«Leen arkitu dezake onek bere erroa,</p>
<p>alda dezadan baiño dakizun asmoa».</p>
<p>—«Esker onez artzen dut zure ele beroa,</p>
<p>ainbestez alki balitz nire gurasoa».</p>
<p>Artean, izkutuka ari da Gorritxo,</p>
<p>iztupa ta suaren aztarrena artzeko.</p>
<p>Gerriederrek Mikel ote-dun, maiteko,</p>
<p>luza arren, nai baiño leen zaigu jabetuko.</p>
<p>Sorgin-agin-zuloan koka-aala mullaztar</p>
<p>lurrean ipintzen du ikara ta dardar.</p>
<p>Eskutan atzera artu, artu-utz milla bidar,</p>
<p>bere burua atzitzen naiko lana dakar.</p>
<p>Igartxo dalakoan, agoz du lurrintzen;</p>
<p>erabilliz, ordea, geiago sorgintzen.</p>
<p>Zer gogora, zer asma, ez deusik asmatzen;</p>
<p>noizbait utzi bear ta, erabat dio uzten.</p>
<p>Zarpatik atera du sua piztekoa,</p>
<p>—errezalea da ta berekin daroa—,</p>
<p>Mustulur'en an dago zuti pagondoa:</p>
<p>aren katxak luzaro sua gorde doa.</p>
<p>Oilloa batabila suge erdi-illarekin,</p>
<p>lepo-illea laztu, el nai ta ausar ezin,</p>
<p>mokozko bat eman ta izuz iges-egin,</p>
<p>mizto ager-gordeak eman bailezo min?</p>
<p>Ala ari da Gorritxo su eman, ez eman;</p>
<p>irazeki baiño leen bai baitakus egan.</p>
<p>Urrats alperrik aski egiñik birundan,</p>
<p>kokoriko jartzen da belaunak ikaran.</p>
<p>Ustekabe luza du suaren eskua,</p>
<p>onela laburtuko du arnas-estua.</p>
<p>Garra arturik, bereela billa nai zerua,</p>
<p>ezin zuzenagorik jun da aingeru-sua.</p>
<p>Itzali zaio oraintxe leengo itxaropena:</p>
<p>neskaren ordez, gauzek diote etsipena.</p>
<p>Ark ere emain lioke, dudarik ez dena:</p>
<p>Mikeli jarkitzeko non, orde, kemena?</p>
<p>Garazi'ren etxera jun dira ardazleak</p>
<p>illun-ezkilerako, orraztuz illeak.</p>
<p>Oraiño ba ditute ele ta meleak:</p>
<p>kanta argien urrena, naigabez beteak.</p>
<p>Itsasgizon ikazkin, negu-gau luzetan,</p>
<p>gordin jarduki bitez ontzi txaboletan.</p>
<p>Atsegiña dezagun guk billa bestetan:</p>
<p>atso arrai orien ipui ta kantetan.</p>
<p>Nor bere alkietan saiets-antza jarri,</p>
<p>luzatzeko tokia besoari utzi,</p>
<p>gorputz erdika dute dantza jatorra ari:</p>
<p>ez daude lanik bage lepo eta gerri.</p>
<p>Zenbait istori alai eman ta geroxe,</p>
<p>eriozkoetara egin dute bide.</p>
<p>Nondik asiko eta aipa da Alos-torre:</p>
<p>zarauztar zerrariei ikasia dute:</p>
<p><hi rend='Bold'>ALOS TORREA</hi></p>
<p><mentioned> <hi rend='Italic'>«Alostorrea bai, Alostorrea,</hi></mentioned></p>
<p><mentioned> <hi rend='Italic'>Alostorreko zurubi luzea,</hi></mentioned></p>
<p><mentioned> <hi rend='Italic'>Alostorrean nengoanean</hi></mentioned></p>
<p><mentioned> <hi rend='Italic'>goruetan, bela beltzak</hi></mentioned></p>
<p><mentioned> <hi rend='Italic'>Kua! kua, kua, kua leioetan.</hi></mentioned></p>
<p><mentioned> <hi rend='Italic'>»Etxe eder leio bage onetan</hi></mentioned></p>
<p><mentioned> <hi rend='Italic'>enaiz sartu zazpi urte auetan;</hi></mentioned></p>
<p><mentioned> <hi rend='Italic'>eta zortzigarrenean,</hi></mentioned></p>
<p><mentioned> <hi rend='Italic'>neretzat zorigaitzean,</hi></mentioned></p>
<p><mentioned> <hi rend='Italic'>Aita Beltran'en iltzean.</hi></mentioned></p>
<p><mentioned> <hi rend='Italic'>Amandrea nerea nizaz</hi></mentioned></p>
<p><mentioned> <hi rend='Italic'>bi erdi egin zanean,</hi></mentioned></p>
<p><mentioned> <hi rend='Italic'>milla oillo il ziran</hi></mentioned></p>
<p><mentioned> <hi rend='Italic'>ezkaratzean,</hi></mentioned></p>
<p><mentioned> <hi rend='Italic'>zazpi zezen korritu ere</hi></mentioned></p>
<p><mentioned> <hi rend='Italic'>enparantzean.</hi></mentioned></p>
<p><mentioned> <hi rend='Italic'>Ni ere ba nengoen</hi></mentioned></p>
<p><mentioned> <hi rend='Italic'>lumatxo artean,</hi></mentioned></p>
<p><mentioned> <hi rend='Italic'>eta nere ama andrea</hi></mentioned></p>
<p><mentioned> <hi rend='Italic'>urre-gortiña artean.</hi></mentioned></p>
<p><mentioned> <hi rend='Italic'>Gero Bidania guzian</hi></mentioned></p>
<p><mentioned> <hi rend='Italic'>bat zan erorik eta zororik,</hi></mentioned></p>
<p><mentioned> <hi rend='Italic'>Aita Jauna nereak aura</hi></mentioned></p>
<p><mentioned> <hi rend='Italic'>senartzat eman dit;</hi></mentioned></p>
<p><mentioned> <hi rend='Italic'>baiña ez nuke trukatuko</hi></mentioned></p>
<p><mentioned> <hi rend='Italic'>obeagoagatik.</hi></mentioned></p>
<p><mentioned> <hi rend='Italic'>Aita jauna nereak</hi></mentioned></p>
<p><mentioned> <hi rend='Italic'>niri eman zidan</hi></mentioned></p>
<p><mentioned> <hi rend='Italic'>iminian dotea;</hi></mentioned></p>
<p><mentioned> <hi rend='Italic'>amandreak ere isillik</hi></mentioned></p>
<p><mentioned> <hi rend='Italic'>bere partea.</hi></mentioned></p>
<p><mentioned> <hi rend='Italic'>Leenen gauean</hi></mentioned></p>
<p><mentioned> <hi rend='Italic'>begiak, biotzak, loen mendean,</hi></mentioned></p>
<p><mentioned> <hi rend='Italic'>baita berriz ere bigarrenean;</hi></mentioned></p>
<p><mentioned> <hi rend='Italic'>irugarrena igaro baiño leen</hi></mentioned></p>
<p><mentioned> <hi rend='Italic'>ondo poztu ziñan, Alostorrea,</hi></mentioned></p>
<p><mentioned> <hi rend='Italic'>eldu zalako neregan semea.</hi></mentioned></p>
<p><mentioned> <hi rend='Italic'>Alostorrea, bai Alostorrea,</hi></mentioned></p>
<p><mentioned> <hi rend='Italic'>Alostorreko zurubi luzea! </hi></mentioned></p>
<p><mentioned> <hi rend='Italic'>Alostorrean nengoanean</hi></mentioned></p>
<p><mentioned> <hi rend='Italic'>goruetan,</hi></mentioned></p>
<p><mentioned> <hi rend='Italic'>bela beltza kua kua</hi></mentioned></p>
<p><mentioned> <hi rend='Italic'>leioetan.</hi></mentioned></p>
<p><mentioned> <hi rend='Italic'>Andik jaiki eta</hi></mentioned></p>
<p><mentioned> <hi rend='Italic'>urre-goruaz jo nuan;</hi></mentioned></p>
<p><mentioned> <hi rend='Italic'>baiñan andik laister</hi></mentioned></p>
<p><mentioned> <hi rend='Italic'>berri gaiztoak jo ninduan.</hi></mentioned></p>
<p><mentioned> <hi rend='Italic'>—Zaldunak esan zion: "ixi, ixi,</hi></mentioned></p>
<p><mentioned> <hi rend='Italic'>ama-doillorkumea,</hi></mentioned></p>
<p><mentioned> <hi rend='Italic'>ez da bada ori zure esaterea".</hi></mentioned></p>
<p><mentioned> <hi rend='Italic'>—Ixi, ixi, zaldun</hi></mentioned></p>
<p><mentioned> <hi rend='Italic'>odol txarreko gaztea!</hi></mentioned></p>
<p><mentioned> <hi rend='Italic'>Ala ere gutxiago zan</hi></mentioned></p>
<p><mentioned> <hi rend='Italic'>zure eginpidea.</hi></mentioned></p>
<p><mentioned> <hi rend='Italic'>Aizpa ederrak or daude</hi></mentioned></p>
<p><mentioned> <hi rend='Italic'>ederrik eta galantik,</hi></mentioned></p>
<p><mentioned> <hi rend='Italic'>atz ederrak eraztunez beterik,</hi></mentioned></p>
<p><mentioned> <hi rend='Italic'>ez daukatela mantuetan zulorik;</hi></mentioned></p>
<p><mentioned> <hi rend='Italic'>ala ere gutxiago begian negarrik.</hi></mentioned></p>
<p><mentioned> <hi rend='Italic'>Amandreari ere bai,</hi></mentioned></p>
<p><mentioned> <hi rend='Italic'>poza dario.</hi></mentioned></p>
<p><mentioned> <hi rend='Italic'>Nere biotzari bakarrik</hi></mentioned></p>
<p><mentioned> <hi rend='Italic'>mindura jario!</hi></mentioned></p>
<p><mentioned> <hi rend='Italic'>Aita jauna nerea</hi></mentioned></p>
<p><mentioned> <hi rend='Italic'>Gaztelan zanean,</hi></mentioned></p>
<p><mentioned> <hi rend='Italic'>ixil askorik jaio zan</hi></mentioned></p>
<p><mentioned> <hi rend='Italic'>Alostorrean semea,</hi></mentioned></p>
<p><mentioned> <hi rend='Italic'>eta alare ixillagorik dago bakean,</hi></mentioned></p>
<p><mentioned> <hi rend='Italic'>azitzen Zarautz-aldean,</hi></mentioned></p>
<p><mentioned> <hi rend='Italic'>gure jatorriaren loitukerian.</hi></mentioned></p>
<p><mentioned> <hi rend='Italic'>Ai au mindura beltza!</hi></mentioned></p>
<p><mentioned> <hi rend='Italic'>Au nere lotsa!</hi></mentioned></p>
<p><mentioned> <hi rend='Italic'>Alabak negarra ta</hi></mentioned></p>
<p><mentioned> <hi rend='Italic'>Aitak lur otza!</hi></mentioned></p>
<p><mentioned> <hi rend='Italic'>Zeiñek loitu zaitu,</hi></mentioned></p>
<p><mentioned> <hi rend='Italic'>Alostorrea!</hi></mentioned></p>
<p><mentioned> <hi rend='Italic'>Ai, nere aita maite,</hi></mentioned></p>
<p><mentioned> <hi rend='Italic'>aita maitea!</hi></mentioned></p>
<p><mentioned> <hi rend='Italic'>Iltzea ondo egin dezu,</hi></mentioned></p>
<p><mentioned> <hi rend='Italic'>aita jaun maitea».</hi></mentioned></p>
<p>Beatzetan irra ta agoan listu-min,</p>
<p>bi kanturen tartean ba dute ere iruzkin.</p>
<p>Urren arloa dute Lohitegi'rekin,</p>
<p>ezkon-egun bereko alargunarekin:</p>
<p><mentioned> <hi rend='Italic'>«Goizean goizik jeiki ninduzun</hi></mentioned></p>
<p><mentioned> <hi rend='Italic'>ezkondu nintzan goizean,</hi></mentioned></p>
<p><mentioned> <hi rend='Italic'>baieta ere sedaz apaindu</hi></mentioned></p>
<p><mentioned> <hi rend='Italic'>eguzkia ateratzean.</hi></mentioned></p>
<p><mentioned> <hi rend='Italic'>Etxeko-andere zabal ninduzun</hi></mentioned></p>
<p><mentioned> <hi rend='Italic'>hameka orenak jotzean,</hi></mentioned></p>
<p><mentioned> <hi rend='Italic'>bai eta ere alargun gazte</hi></mentioned></p>
<p><mentioned> <hi rend='Italic'>eguzkiaren sartzean.</hi></mentioned></p>
<p><mentioned> <hi rend='Italic'>—Murde Irigarai, ene jaona,</hi></mentioned></p>
<p><mentioned> <hi rend='Italic'>altxa izadazu buruia:</hi></mentioned></p>
<p><mentioned> <hi rend='Italic'>ala damutu ote zaizu</hi></mentioned></p>
<p><mentioned> <hi rend='Italic'>enekin esposatzea?</hi></mentioned></p>
<p><mentioned> <hi rend='Italic'>—Ez, etzitadazu damutu</hi></mentioned></p>
<p><mentioned> <hi rend='Italic'>zurekin esposatzea,</hi></mentioned></p>
<p><mentioned> <hi rend='Italic'>ez eta ere damutuko</hi></mentioned></p>
<p><mentioned> <hi rend='Italic'>bizi naizano lurrean.</hi></mentioned></p>
<p><mentioned> <hi rend='Italic'>Nik ba nizun maiteño bat</hi></mentioned></p>
<p><mentioned> <hi rend='Italic'>mundu ororen ixilik,</hi></mentioned></p>
<p><mentioned> <hi rend='Italic'>mundu ororen ixilik eta</hi></mentioned></p>
<p><mentioned> <hi rend='Italic'>Jinko Jaunari ageririk.</hi></mentioned></p>
<p><mentioned> <hi rend='Italic'>Buket bat igorri ditadazut</hi></mentioned></p>
<p><mentioned> <hi rend='Italic'>lili arraroz eginik,</hi></mentioned></p>
<p><mentioned> <hi rend='Italic'>lili arraroz eginik eta</hi></mentioned></p>
<p><mentioned> <hi rend='Italic'>erdia pozoaturik.</hi></mentioned></p>
<p><mentioned> <hi rend='Italic'>Senar illa eduki dizut</hi></mentioned></p>
<p><mentioned> <hi rend='Italic'>nik zazpi urtez etxean,</hi></mentioned></p>
<p><mentioned> <hi rend='Italic'>egunaz lasto piska batean,</hi></mentioned></p>
<p><mentioned> <hi rend='Italic'>gauaz bi beso artean.</hi></mentioned></p>
<p><mentioned> <hi rend='Italic'>Zitroe urez ukuzten nizun</hi></mentioned></p>
<p><mentioned> <hi rend='Italic'>astean egun batean,</hi></mentioned></p>
<p><mentioned> <hi rend='Italic'>asten egun batean eta</hi></mentioned></p>
<p><mentioned> <hi rend='Italic'>ostirale goizean».</hi></mentioned></p>
<p>Ez dute aaztu ere jauregi-alaba,</p>
<p>Erregeaz ez jun nai emazte Hungarira.</p>
<p>«Or da Euskalerrian Atharratzen Sala:</p>
<p>ez naute ni salduko idia bezala».</p>
<p><mentioned> «Atharratze jauregian bi zitron doratu,</mentioned></p>
<p><mentioned> Hungriako Erregek batño du eskatu:</mentioned></p>
<p><mentioned> erantzuna ukhan du ez direla huntu;</mentioned></p>
<p><mentioned> huntu diradenean batño ukhanen du.</mentioned></p>
<p><mentioned> Atharratzeko hiria ordoki:</mentioned></p>
<p><mentioned> hur handi bat dizu alde bateti,</mentioned></p>
<p><mentioned> errege-bidea erdi erditi</mentioned></p>
<p><mentioned> Maria Maidalena beste aldeti.</mentioned></p>
<p><mentioned> —"Aita, saldu naizu idi bat bezala;</mentioned></p>
<p><mentioned> ama bizi ukhan banu, aita, zu bezala,</mentioned></p>
<p><mentioned> ez ninduzun ez juanen Hungria'n behera;</mentioned></p>
<p><mentioned> baina bai ezkonduren Atharratze Sala'la".</mentioned></p>
<p><mentioned> —"Ahizpa, juan zaite portaliala,</mentioned></p>
<p><mentioned> engoiti horra duzun Hungria'ko erregea.</mentioned></p>
<p><mentioned> Hari erran iozu ni eri naizala,</mentioned></p>
<p><mentioned> zazpi urthe huntan ohean natzala".</mentioned></p>
<p><mentioned> —"Ahizpa, ez nukezu ez sinhetsia</mentioned></p>
<p><mentioned> zazpi urthe huntan ohean zirala;</mentioned></p>
<p><mentioned> zazpi urthe huntan ohean zirala:</mentioned></p>
<p><mentioned> bera jun nai dukezu zu ziran lekhila".</mentioned></p>
<p><mentioned> —"Ahizpa, jauntz ezazu arropa berdea,</mentioned></p>
<p><mentioned> nik ere jauntziren dut ene txuria. </mentioned></p>
<p><mentioned> Engoiti horra duzu Hungria'ko erregea; </mentioned></p>
<p><mentioned> pozik utzi ezazu zure sortetxea".</mentioned></p>
<p><mentioned> —"Aita, zu izan zira ene saltzale,</mentioned></p>
<p><mentioned> anaia gehiena diruen harzale,</mentioned></p>
<p><mentioned> anaia gehiena diruen harzale,</mentioned></p>
<p><mentioned> anaia ttipiena ene laguntzaile".</mentioned></p>
<p><mentioned> —"Aita, juanen gira oro alkarreki:</mentioned></p>
<p><mentioned> etxera jinen zira pena handireki,</mentioned></p>
<p><mentioned> bihotza kargaturik, begiak bustirik,</mentioned></p>
<p><mentioned> eta zure alaba thunban ehortzirik".</mentioned></p>
<p><mentioned> —"Ahizpa, zuaz orai Sala'ko leihora,</mentioned></p>
<p><mentioned> ipharra ala hegoa denez jakitera. </mentioned></p>
<p><mentioned> Ipharra balin bada, goraintzi Sala'ri. </mentioned></p>
<p><mentioned> Ene khorputzaren bila jin dadila sarri".</mentioned></p>
<p><mentioned> Atharratzeko ezkilak, berak errepikatzen; </mentioned></p>
<p><mentioned> hango jente gazteriak beltzez beztitzen. </mentioned></p>
<p><mentioned> Andere Santa Klara hantik phartitzen. </mentioned></p>
<p><mentioned> Haren peko zaldia urhez da zelatzen».</mentioned></p>
<p>Zenbait urkabe-bertsu, Lanz'ko lapurrena,</p>
<p>ta amairu eriotza ein zitunarena,</p>
<p>ta abar, kantatu ziran orien urrena.</p>
<p>Ikus emen Imozko apezgaiarena.</p>
<p>Urka-bear bakoitzak bere egin-okerra</p>
<p>berez naiz bestez, ba zun koplatzeko oitura.</p>
<p>Gure gaiztagin onek ba zizun eskola,</p>
<p>ta Jainkoak lagunduz mintzatu zan ola:</p>
<p><hi rend='Bold'>IMOZ'KO APEZGAIA</hi></p>
<p><mentioned> <hi rend='Italic'>«Egirik bada, egi da naski,</hi></mentioned></p>
<p><mentioned> <hi rend='Italic'>urka-bearraren itza:</hi></mentioned></p>
<p><mentioned> <hi rend='Italic'>aundiena da Jainkoarena,</hi></mentioned></p>
<p><mentioned> <hi rend='Italic'>arren urrena apez-itza. </hi></mentioned></p>
<p><mentioned> <hi rend='Italic'>Bi oon tartean, ez da gezurti</hi></mentioned></p>
<p><mentioned> <hi rend='Italic'>ni lakoen eriotza. </hi></mentioned></p>
<p><mentioned> <hi rend='Italic'>Entzu itzazute zengait egi-itz</hi></mentioned></p>
<p><mentioned> <hi rend='Italic'>adieraz aal banetza.</hi></mentioned></p>
<p><mentioned> <hi rend='Italic'>Jainkoak deitu nindun bidetik</hi></mentioned></p>
<p><mentioned> <hi rend='Italic'>aldegin nuen, damurik. </hi></mentioned></p>
<p><mentioned> <hi rend='Italic'>Aren legea erakasteko</hi></mentioned></p>
<p><mentioned> <hi rend='Italic'>ez nuen izan gogorik. </hi></mentioned></p>
<p><mentioned> <hi rend='Italic'>Orain, ordea, emen nagozu</hi></mentioned></p>
<p><mentioned> <hi rend='Italic'>jendei aurpegi emanik,</hi></mentioned></p>
<p><mentioned> <hi rend='Italic'>urkamendiko eser-lekua</hi></mentioned></p>
<p><mentioned> <hi rend='Italic'>sermoi-alki biurturik.</hi></mentioned></p>
<p><mentioned> <hi rend='Italic'>Senar-emazte bi semerekin</hi></mentioned></p>
<p><mentioned> <hi rend='Italic'>il nituen gau batean; </hi></mentioned></p>
<p><mentioned> <hi rend='Italic'>iñork ikusi ez nindula-ta</hi></mentioned></p>
<p><mentioned> <hi rend='Italic'>geldi naiz erdi-pakean. </hi></mentioned></p>
<p><mentioned> <hi rend='Italic'>Barneko oiua ezin isilduz</hi></mentioned></p>
<p><mentioned> <hi rend='Italic'>nenbillen urtebetean,</hi></mentioned></p>
<p><mentioned> <hi rend='Italic'>gauezko loa egiten nula</hi></mentioned></p>
<p><mentioned> <hi rend='Italic'>pekatu aren gaiñean.</hi></mentioned></p>
<p><mentioned> <hi rend='Italic'>Eliz batean sartu naiz eta</hi></mentioned></p>
<p><mentioned> <hi rend='Italic'>aditu dut bear ainbat; </hi></mentioned></p>
<p><mentioned> <hi rend='Italic'>oiu sarkorrak entzunik ere</hi></mentioned></p>
<p><mentioned> <hi rend='Italic'>biotza zekena daukat. </hi></mentioned></p>
<p><mentioned> <hi rend='Italic'>Apaiza ari zan, pekatu egin</hi></mentioned></p>
<p><mentioned> <hi rend='Italic'>ta gorde oi dunarentzat:</hi></mentioned></p>
<p><mentioned> <hi rend='Italic'>neretzat jator itzegin arren,</hi></mentioned></p>
<p><mentioned> <hi rend='Italic'>nik ez itz aiek neretzat.</hi></mentioned></p>
<p><mentioned> <hi rend='Italic'>Jainkoa (apeza) «Kain» oiuka</hi></mentioned></p>
<p><mentioned> <hi rend='Italic'>ta Dabid'i igarle Natan; </hi></mentioned></p>
<p><mentioned> <hi rend='Italic'>barnean piztu nai zuen arra</hi></mentioned></p>
<p><mentioned> <hi rend='Italic'>neronek itotzen nuan. </hi></mentioned></p>
<p><mentioned> <hi rend='Italic'>Aiek gogor, ni ez biguiñago,</hi></mentioned></p>
<p><mentioned> <hi rend='Italic'>aldegin nizun andikan,</hi></mentioned></p>
<p><mentioned> <hi rend='Italic'>piztu nai zuen ar arengandik</hi></mentioned></p>
<p><mentioned> <hi rend='Italic'>iges egin ote-nezan.</hi></mentioned></p>
<p><mentioned> <hi rend='Italic'>Alako batez, geroenean,</hi></mentioned></p>
<p><mentioned> <hi rend='Italic'>atzitu nau justiziak; </hi></mentioned></p>
<p><mentioned> <hi rend='Italic'>ezin biguindu zuten biotz au</hi></mentioned></p>
<p><mentioned> <hi rend='Italic'>presondegiko kateak. </hi></mentioned></p>
<p><mentioned> <hi rend='Italic'>Eriotzera galdu ninduten; </hi></mentioned></p>
<p><mentioned> <hi rend='Italic'>orduan ziran nekeak!</hi></mentioned></p>
<p><mentioned> <hi rend='Italic'>il-bildur onek mendera ditu</hi></mentioned></p>
<p><mentioned> <hi rend='Italic'>ni lako ezigabeak.</hi></mentioned></p>
<p><mentioned> <hi rend='Italic'>Nere buruaz, noizbait bear ta,</hi></mentioned></p>
<p><mentioned> <hi rend='Italic'>lotsatzen nintzan asia; </hi></mentioned></p>
<p><mentioned> <hi rend='Italic'>eriotzaren mugatik ara</hi></mentioned></p>
<p><mentioned> <hi rend='Italic'>ba da leize izugarria. </hi></mentioned></p>
<p><mentioned> <hi rend='Italic'>An erortzea jakiña neukan</hi></mentioned></p>
<p><mentioned> <hi rend='Italic'>ez banun damu bizia; </hi></mentioned></p>
<p><mentioned> <hi rend='Italic'>apeza laister eskatu nizun</hi></mentioned></p>
<p><mentioned> <hi rend='Italic'>ta, argaz zeruko grazia.</hi></mentioned></p>
<p><mentioned> <hi rend='Italic'>Gizon santu ark astindu nindun</hi></mentioned></p>
<p><mentioned> <hi rend='Italic'>burutikan beatzera; </hi></mentioned></p>
<p><mentioned> <hi rend='Italic'>barren au lasa-naiez, aipatu</hi></mentioned></p>
<p><mentioned> <hi rend='Italic'>zidan Jaun errukibera. </hi></mentioned></p>
<p><mentioned> <hi rend='Italic'>Bildur-lotsatiki eraiki nindun</hi></mentioned></p>
<p><mentioned> <hi rend='Italic'>Jaungoikoa maitatzera,</hi></mentioned></p>
<p><mentioned> <hi rend='Italic'>Jaunak bakarrik eskuan daukan</hi></mentioned></p>
<p><mentioned> <hi rend='Italic'>maite-damuan urtzera.</hi></mentioned></p>
<p><mentioned> <hi rend='Italic'>Pekatu ordez eskaintzen diot</hi></mentioned></p>
<p><mentioned> <hi rend='Italic'>eskatu ere eriotza; </hi></mentioned></p>
<p><mentioned> <hi rend='Italic'>urkabez baiño damuz iltzeko</hi></mentioned></p>
<p><mentioned> <hi rend='Italic'>berri zadala biotza. </hi></mentioned></p>
<p><mentioned> <hi rend='Italic'>Ez dut ez etsai nik, urkabea</hi></mentioned></p>
<p><mentioned> <hi rend='Italic'>altxako didan arotza; </hi></mentioned></p>
<p><mentioned> <hi rend='Italic'>ez, estutuko naun sokaduna; </hi></mentioned></p>
<p><mentioned> <hi rend='Italic'>ez dut ikara lur otza.</hi></mentioned></p>
<p><mentioned> <hi rend='Italic'>Lepa-sokaz bat egiten dula</hi></mentioned></p>
<p><mentioned> <hi rend='Italic'>bioz-damua leer bedi; </hi></mentioned></p>
<p><mentioned> <hi rend='Italic'>gaiztakeri ook an urtu bitez,</hi></mentioned></p>
<p><mentioned> <hi rend='Italic'>zerura zuzen jun nadi. </hi></mentioned></p>
<p><mentioned> <hi rend='Italic'>Baiña ordurako, zentzua galduz,</hi></mentioned></p>
<p><mentioned> <hi rend='Italic'>ontan iraun ez banegi,</hi></mentioned></p>
<p><mentioned> <hi rend='Italic'>ordukoz orain damu dut, Jauna,</hi></mentioned></p>
<p><mentioned> <hi rend='Italic'>damu biotz-biotzeti.</hi></mentioned></p>
<p><mentioned> <hi rend='Italic'>Zuk, nere eskuz ildako oriek,</hi></mentioned></p>
<p><mentioned> <hi rend='Italic'>barka idazute zerutik:</hi></mentioned></p>
<p><mentioned> <hi rend='Italic'>Jaunaren altzo maitagarrian</hi></mentioned></p>
<p><mentioned> <hi rend='Italic'>ez daiteke gorrotorik. </hi></mentioned></p>
<p><mentioned> <hi rend='Italic'>Barka idazute, nere etxekoak,</hi></mentioned></p>
<p><mentioned> <hi rend='Italic'>utzi zaitutet bezturik; </hi></mentioned></p>
<p><mentioned> <hi rend='Italic'>damuaz, orde, nola barkatzen</hi></mentioned></p>
<p><mentioned> <hi rend='Italic'>ikasi Jainkoagandik.</hi></mentioned></p>
<p><mentioned> <hi rend='Italic'>Neri begira zauten guzi ook,</hi></mentioned></p>
<p><mentioned> <hi rend='Italic'>ikasi zer dan gaiztoa:</hi></mentioned></p>
<p><mentioned> <hi rend='Italic'>emen nauzute nere egiteaz</hi></mentioned></p>
<p><mentioned> <hi rend='Italic'>urkabe ontan igoa. </hi></mentioned></p>
<p><mentioned> <hi rend='Italic'>Luzaro bage, biurrez estu</hi></mentioned></p>
<p><mentioned> <hi rend='Italic'>didatenean lepoa,</hi></mentioned></p>
<p><mentioned> <hi rend='Italic'>buka zazute, neronek ezin</hi></mentioned></p>
<p><mentioned> <hi rend='Italic'>bukatu dutan Kredoa.</hi></mentioned></p>
<p><mentioned> <hi rend='Italic'>Berriz ta berriz azkeneraiño</hi></mentioned></p>
<p><mentioned> <hi rend='Italic'>barkatu, Jesus aundia!</hi></mentioned></p>
<p><mentioned> <hi rend='Italic'>Idazu gaur gaur paradisuan</hi></mentioned></p>
<p><mentioned> <hi rend='Italic'>lapur onaren zoria. </hi></mentioned></p>
<p><mentioned> <hi rend='Italic'>Zure laguntza-bidez idazu</hi></mentioned></p>
<p><mentioned> <hi rend='Italic'>damu erdiragarria:</hi></mentioned></p>
<p><mentioned> <hi rend='Italic'>ikusiko dut Jainkoren Jainko</hi></mentioned></p>
<p><mentioned> <hi rend='Italic'>itzaltzen ez dan argia».</hi></mentioned></p>
<p>Arloa bukatuxe gauerdi aldera,</p>
<p>ezin utziko dute linaien ondarra.</p>
<p>Nai ta nai ez erre edo irun ein bear da:</p>
<p>ostera, billa dator gauerdiz sorgiña.</p>
<p>Danbolin'en andreak komeri egiten</p>
<p>atxo guziak ditu parrez urrarazten.</p>
<p>Amonak sukaldea txukun du ekortzen,</p>
<p>aingeruk, ez sorgiñak, dantzatu ditezen.</p>
<p>Beteluko sorgiñak orduko bil ziran</p>
<p>Lekunberri-ondoko bideburu artan.</p>
<p>An egin zuten dantza uju tarrapatan;</p>
<p>aurrek loa gozoa etxe-oialetan.</p>
        </body>
      </text>
      <text>
        <front>
          <head rend='Bold'><p>V. OLENTZARO</p></head>
        </front>
        <body>
<p>Txilborretik oztu da agure zaar negu;</p>
<p>izozteak elurra debekatua du.</p>
<p>Eguraldi gogorra beraixtuko balu,</p>
<p>laister liteke elurra, aurraren jostaillu.</p>
<p>Aitona sutondoan, anka-zaiñean min;</p>
<p>elurra aztiatzen du «ai ene» batekin.</p>
<p>Tximinitik kedarra jalkitzearekin</p>
<p>ago batez diote: «Elurra da atarin».</p>
<p>Nagusia leiora, goiak zer aurpegi;</p>
<p>goibel dagola, baiña oraindik ateri.</p>
<p>Edozerk ez dezake loa galarazi:</p>
<p>ez da, arean, elurra zalapartaz jetsi.</p>
<p>Leiora da berriro goiean nagusi;</p>
<p>arritu bage dakus ataria zuri.</p>
<p>Isil ibilli zaigu gure bidelari;</p>
<p>ez da ain ixil ibiltzen airean egazti.</p>
<p>Jendeak esaten du: «Zai-bageko iriña</p>
<p>balitz, pasa geneza neguaren miña.</p>
<p>Etxean ba daukagu este-bete-diña,</p>
<p>sugaia naikoa ta beien iñaurkiña.</p>
<p>»Mandioa betea ostoz ta belarrez,</p>
<p>agotzez eta lastoz ta baba-malkarrez;</p>
<p>abere ta kristauak gaude osasunez;</p>
<p>ez gara noski bizi iñoren bekaitzez».</p>
<p>Etxe-jauna larri da larre-beor billa;</p>
<p>Astakor'ko otadian mordo bat dabilla</p>
<p>belarriak uzkur ta begiratu umilla...</p>
<p>ez dute gaur egiten zilipurdi milla.</p>
<p>Igarritzen diote eultzirik ez dala;</p>
<p>orduun ale baiño orain naiago malkarra.</p>
<p>Aientzat ori dute janari bakarra</p>
<p>baldin ez balitza aski beientzat belarra.</p>
<p>Etxean bildu dira bei, ardi ta beor,</p>
<p>oillo ta zerriekin adiskide jator.</p>
<p>Zintzarri, marru, beka ta karaka legor;</p>
<p>iñongo musikari onek ez dio zor.</p>
<p>Gizona kantuz lizar-ostoa kimatzen,</p>
<p>saski naiz alkiari ipurdi-berritzen.</p>
<p>Emaztekia, berriz, iruten ta josten.</p>
<p>Aitona, igararako artoa jalkitzen.</p>
<p>Belauna-gora asi da igotzen elurra;</p>
<p>bigar bearko dira karrika bi urra...</p>
<p>Endai eta peaki, pertxuna ta aitzurra,</p>
<p>errez dute ebakiko arro dagon lurra.</p>
<p>Elizarako bide ta iturrirakoa</p>
<p>beste kalerik bage ba dira naikoa.</p>
<p>Aitaren bizkarrean lasai mutikoa</p>
<p>oztu ta busti gabe eskolara doa.</p>
<p>Erria il-antzo dago, izkuta da Bizi;</p>
<p>atari-inguruetan iñor ez da ageri.</p>
<p>Etxeek il-oge ta erria il-erri,</p>
<p>ke-arnasa goietan ez balitz nabari.</p>
<p>Elurra bezain isil ba dator illuna;</p>
<p>jun da argitu orduko gabon-il-eguna.</p>
<p>Berriro leiora da gure Etxeko-jauna</p>
<p>elurrak ein ote dun koska ezaguna.</p>
<p>Zeru-mugan birundan dabil, arranoa;</p>
<p>ardi zaar naiz beor zaar erdi-il-billa doa.</p>
<p>Eiztariak basurde-zantzua du joa,</p>
<p>erritik etor daiten laguntza aundigoa.</p>
<p>Zintzo jarrai diote zauri-odoletik;</p>
<p>ez dute onezkero galduko susmorik.</p>
<p>Eiza dezatenean, zatiak egiñik,</p>
<p>zenbait egunez ba du bakoitzak okelik.</p>
<p>Pakean afaldu ta egin dute erregu,</p>
<p>andreek beren lanik ez dutela galdu.</p>
<p>Amonak oraiño, otoitz-ondarrak ba ditu;</p>
<p>illobak nai orduko ipuia asten ez du.</p>
<p>Ipuiez asper-bage illoba aspertua</p>
<p>loak menderatzen du agurka burua.</p>
<p>Jende larriak ez du oraindik ordua;</p>
<p>ark ere noizbait, orde, itzaltzen du sua.</p>
<p>Anka sartu orduko loak ditu artu.</p>
<p>Ez die elur-malutak loa debekatu.</p>
<p>Ardiak joalea auznarka asi baitu,</p>
<p>arek tantaka loa gorputzean sartu.</p>
<p>Olentzaro ba dator, il naiez gosea.</p>
<p>Aste aundia, nonbait, —txerri-ilketa astea—;</p>
<p>giroz bete dezake atsoak estea;</p>
<p>garaiez ere dator mutillen eskea.</p>
<p>Urrena Eguberri, urtaro alaia,</p>
<p>senideak etxera biltzeko garaia.</p>
<p>Elizkizun geiago, zabalago maaia,</p>
<p>Jainkoak artu baitzun gizonaren gaia.</p>
<p>Mikel lotsaz ta maitez aitari mintza nai;</p>
<p>bi etsai orietan nork dezake garai?</p>
<p>Neurria gaindu dizu egonik luze zai...</p>
<p>nongo ormak geldi leza leertzer dagon ibai?</p>
<p>—Aita, aspaldi dut gogoz Garazi Iriarte;</p>
<p>etxaldeko da baiña baitaratu zaite;</p>
<p>garbi itzegiñik gaude, elkar dugu maite;</p>
<p>bai-eske natorkizu iñola aal baleite.</p>
<p>—«Urde goseek, ezkurra amets», duk esana.</p>
<p>I aizen bezalako maizter ez izana...</p>
<p>nola niakek aren gurasoengana?</p>
<p>Joan gaituk; ni ere leen zerbait izana.</p>
<p>—Joan gu? gure izena aen aal-da koskor?</p>
<p>Igarabide'k zer du Iriarte'ri zor?</p>
<p>An dago gure etxea Betelu'n ausarkor.</p>
<p>Bere bururen karga besterik ez du lor.</p>
<p>Bestetik etorria emen Iriarte;</p>
<p>izen orren etxerik denentz asi zaite.</p>
<p>Etxearen izena «Errekalde» dute;</p>
<p>bi izen ook elkar ezin eraio dezate.</p>
<p>Gure etxea balitza zorrak eramana,</p>
<p>eskuz alda bear ta ezkillak entzuna...</p>
<p>Zu baiño semeago aal zan an zaarrena?</p>
<p>Etxaldera dezake ark ere gazteena.</p>
<p>—Indarrak ongi neurtu; nai aal nezakek nik</p>
<p>Igarabide'ri iñork muzin egiterik,</p>
<p>aundiki, ala, nahiz, erregin izanik?...</p>
<p>Indarrak ongi neurtu; ez utzi ni motzik.</p>
<p>—Zer ari naizen dakit; jakiñik da neska</p>
<p>Gorritxo'rekin pestan izan nun burruka,</p>
<p>arta-zuritzen egin ziguten bikoa,</p>
<p>guregatik errian dabillen mintzoa.</p>
<p>Ba daki gaztaiñeko nere maite-kanta,</p>
<p>baita lio-jotzean izan genun itza...</p>
<p>Aitak bein atzi nindun lilluraz begira;</p>
<p>ta, alare, maiz deitzen nau etxeko lanera.</p>
<p>Egon lasai; ez dizu egiñen muzinik;</p>
<p>ez du maisiatuko gure bir-izenik.</p>
<p>Zer lotsa bear dugu, beartar izanik,</p>
<p>gizartean agertzen bagara garbirik?</p>
<p>Ukulluan daukazu ergi bat ernari;</p>
<p>larrean ere ba da beor eultzilari.</p>
<p>Oiek, oitura danez, ekatzitzu neri;</p>
<p>diruz gaiñerakoa nik dezaket orni.</p>
<p>Gazterik asia naiz basoko lanean;</p>
<p>an irabazi-aala gorde dut kutxean;</p>
<p>tarteko lanak ere ein ditut etxean...</p>
<p>ez naiz oetan lotsa iñoren aurrean»...</p>
<p>Isillik geldi dira. Asko luza bage,</p>
<p>aita au aita arengana aginduz doake.</p>
<p>Etsiko dun ustea ba du berak ere;</p>
<p>baiña bildurra guziz ezin oil dezake.</p>
<p>Norbaitek sar nai balu neguko oi otzera,</p>
<p>naiz, erantzita, aitzetik itsasoko urera,</p>
<p>ain laister ez deza aiza otzaren ikara,</p>
<p>ark aiza digun baiño barnetik bildurra.</p>
<p>Neskaren aita urrena ikusi duneko,</p>
<p>isil-gordeka deituz ola mintzo zaio:</p>
<p>—Agindu bat dakartzut... labur esateko,</p>
<p>semeak Garazi nai luke beretzako—.</p>
<p>Igarri zion Petri'k —ala zun izena—</p>
<p>asi orduko Manu'k —au bestearena—</p>
<p>seme Mikel'engandik itzez zekarrena.</p>
<p>Begi-zear egin du; zur, orde, entzumena.</p>
<p>Belar-izpia alaxe aize biguiñera</p>
<p>makur da; aizea geldiz zuzentzen da bera.</p>
<p>Isilgune-ostean zuzen du bekera,</p>
<p>ta «Neskari esanen» soil erantzuera.</p>
<p>Beren bidetik doaz ze-esan oni ta ari;</p>
<p>Mikel'entzat du Manu'k sari denen sari.</p>
<p>Petri'k emanen dio berri on neskari:</p>
<p>bi gurasoak dira pozetan igari.</p>
<p>Aitak neskari dio: —«Ola t'ola Manu</p>
<p>emen etorri zaidan —Mikel'ek bialdu—</p>
<p>mutillak biotzean i aula aukeratu...</p>
<p>Ze erantzun bear dunan geldirik ausnartu»—.</p>
<p>Elur aundi goiz batez, zeru-gaiña garbi,</p>
<p>leiotik ikusten dut nik Aralar-mendi;</p>
<p>eguzkiak elurra jo du nabar-gorri;</p>
<p>ala dir-dir jartzen da neskaren aurpegi.</p>
<p>Mintza bearrik ez du; bera da salatu;</p>
<p>berriz galde egiterik aitak zertako du?</p>
<p>Baiñan galde-egin dio —zintzo nai jokatu—:</p>
<p>«Nai dun, ortaz?» Irritik baimena du bildu.</p>
<p>Ain zuzen aste artan txerri-iltzea zuten;</p>
<p>ez zan neke aundirik bazkaria gaitzen.</p>
<p>Ortakoz autu dute Euberri-bigarren...</p>
<p>Petri'k Manu'ri dio bertan gaztigatzen.</p>
<p>Andik egun bitara Olentzaro mozkor;</p>
<p>jendeak barau du, ta arrek bete zilbor.</p>
<p>Baiñan gauerdiz gero goseak ez iñor;</p>
<p>gorgin-apariz leenen tripaldia betor.</p>
<p><hi rend='Bold'>TXERRI-ILTZEA</hi></p>
<p>Biamonez dei dute arakin Potxolo;</p>
<p>beste arakiñik ez da auzo guzirako;</p>
<p>urtaroaz jan oi du amaika aamen goxo!</p>
<p>galtzen ertzetik sabel-zorroa dario.</p>
<p>Lepoa motza du, ta bizkarra betea,</p>
<p>sudurra piper gorri, ezpaiña aterea;</p>
<p>aizto zorrozten ba du begiko nekea</p>
<p>noiz-bein zimurka laztuz bekaiñeko illea.</p>
<p>Tupiki ta pertz ori or ditu amonak,</p>
<p>urtean agoz beera gorde egon diranak;</p>
<p>alare sartu zaizte barnera auts-ondarrak;</p>
<p>aiek astintzekoan ara min illobak.</p>
<p>Mari ta Matxin, amar ta amabi urteko,</p>
<p>—besteak illak ziran anai Txortxi'z gero—;</p>
<p>biamonez, ez daude lotan egoteko,</p>
<p>txerriaren kurruxka entzun duteneko.</p>
<p>Amona sukaldera orduko, mix beltza</p>
<p>isatsa zuti dula goizean antxe da.</p>
<p>Bart su-ondoan egin digu naiko loa;</p>
<p>ark ere ba du laister pesta-usai gozoa.</p>
<p>Sei gizon eira dira: —kurruxka jakiña</p>
<p>bezperako barauaz barnak eragiña—.</p>
<p>Urratzean, jario bai laite zikiña,</p>
<p>esterik leer ez daiten, erne da arakiña.</p>
<p>Txonko zaar, muturrekoz gizon bat il baitzun,</p>
<p>aurrera da urdeari atzemanez legun.</p>
<p>Belarritatik eldu, naiz dedin muturdun...</p>
<p>Itzala bezain laister an ditu lau lagun.</p>
<p>Bota dute erroz gora; Potxolo-k iztupez</p>
<p>suur-mizpil mugikorra lotzen dio nekez;</p>
<p>Txonko zaarraren galtza zikintzen da aparrez.</p>
<p>Urdeak lepondoa puztu leer-bearrez.</p>
<p>Altxa du karraisia, maaiera jasorik;</p>
<p>amona pertzez dator Potxolo'n ondotik;</p>
<p>pertza tinko jartzen du txerri-okozpetik...</p>
<p>Aiztoa sartzen dio arek, ziñaturik.</p>
<p>Iturri gorri bero sortzen da bereela;</p>
<p>aurretik sartzen dio bildurrez bezela;</p>
<p>ez uki nai biotza leenetik; bestela,</p>
<p>odolak ustu bage geldi litekela.</p>
<p>Amona asi da besoz odolak iraultzen,</p>
<p>ez ditezen mamitu odolki baiño leen;</p>
<p>noizik mordoka batzuk ditu ateratzen,</p>
<p>—mullaztarra garbariik ala du bereizten—.</p>
<p>Txerriaren kurruxkak goiena jo dute;</p>
<p>gure bi xenideak laister dirade erne;</p>
<p>ezin-jekia botaz ta arekin maindire,</p>
<p>jantzi-arin dioaz otzak bildurtzeke.</p>
<p>Aiek beera baiño leen isillik asia</p>
<p>odolez ba du zerki orduko ixuria.</p>
<p>Biotza billa bio ta arekin bizia;</p>
<p>bizkortxegoa jo du azken-intziria.</p>
<p>Oraiño odola ba du; laister agortuko.</p>
<p>«Ez dik ortzik —diote— geigo zorroztuko».</p>
<p>Asmo dute gaurgero urratzen asteko;</p>
<p>amona gora doa este-betetzeko.</p>
<p>Txerri-tximeltzea da urren zeregiña;</p>
<p>gari-lastoz ba dute su eiteko diña.</p>
<p>Ille gogorrik bada, arentzat eziña,</p>
<p>atzetik gori-gori dakarte burtziña.</p>
<p>Doniane-suetan dabilten zagia</p>
<p>baiño oraindi beltzago jartzen da txerria;</p>
<p>anketan luzarogo eukiz lastargia,</p>
<p>erantzi-ta azkazala, ager oin zuria.</p>
<p>«Ortzuri» deritzon au, onezkero «oin-zuri»,</p>
<p>burutik beatzera dena duzu guri.</p>
<p>Aiztoz marruska dute geldi dedin garbi;</p>
<p>orbel gaiñean, lotan dagola dirudi.</p>
<p>Urra bear diote barrena. Potxolo,</p>
<p>aiztoa beetik gora dula ari da goxo.</p>
<p>Dabillenak alaxe oiñez urratuko</p>
<p>elur jausi-berria, oraiño mei deño.</p>
<p>Sabel-gaiñaz kontu du esterik leer gabe;</p>
<p>esteak saskira, ta billa dio bare.</p>
<p>Laiñoa dariola ein dio Gurutze;</p>
<p>«gatzez —esaten die— burtziñean erre».</p>
<p>Ahamen goxo au du aurrenik beretzat,</p>
<p>gibela atera gero denen gosaritzat;</p>
<p>beazuna kendu-ta jaurti tellaturat,</p>
<p>oilloren batek jan ta ez dagian zapart.</p>
<p>Ijitoa agertu da katua ainbat usu:</p>
<p>«Egun onik! Txerriaan txintxurra ba duzu?»;</p>
<p>arekin inguruko puska-muskak nai-tu...</p>
<p>katuak ere bai, ta gaur ezin ukatu.</p>
<p>Peru, arakiñaren oinpera sartzen da;</p>
<p>—«Barnean sartuko aut»— entzun, eta atzera.</p>
<p>Garbituxe dularik, dei da gosaltzera...</p>
<p>Orduko pir-pir dago zartagin gibela.</p>
<p>Burruntzaliz, barrengo odolak bildurik,</p>
<p>zizkuetako tantak zapiz txukaturik,</p>
<p>bera beteko aga sartuz okozpetik,</p>
<p>seien artean arin jarri dute zutik.</p>
<p>Ba dirudi zerriak artza dantzaria;</p>
<p>baiñan —bakarrik ezin dagoke geldia—</p>
<p>dantzari-laguna du oin-abe zutia,</p>
<p>gaurko zeinbait dantzaren iduri egokia.</p>
<p>Garazi'k eta amonak eskuak bete lan</p>
<p>puxkarik goxoenak aiztoz txikiketan.</p>
<p>Onkaillu usai-ondunak odolaz batean;</p>
<p>alako odolkirik ez egiten bestetan.</p>
<p>Pertzean sar, irakin, orratzaz ziztatu,</p>
<p>—aien kezka guzia, ez ditezen leertu—;</p>
<p>igaz —gogoan dute— legortxo gertatu,</p>
<p>ta aurten eze-gurian sasoia nai artu.</p>
<p>Atsaldean, Garazi baratzera dia,</p>
<p>jateko billa, aal balu, aza bat zuria.</p>
<p>Besterik ezik, ba du osto ugaria,</p>
<p>bare-sare-gaiñetik biltzeko odolkia.</p>
<p>Orririk urdiñena goxatzeko ba da,</p>
<p>—prailleentzat utzirik belarri eta anka—.</p>
<p>Odolki, txongo, mami exurra ta axala,</p>
<p>zerriak diraueño ondua du jana.</p>
<p>Odolki-banatzeko pozez bi xenide,</p>
<p>amonak esanera doaz etxez-etxe.</p>
<p>Gogoan eukitzeko beintzat «Zimelene»;</p>
<p>—andik besterenera ez baiteramate—.</p>
<p>«Odolkia ordaiñez» Euskalerrietan;</p>
<p>«To, gero ekartzekoz» diote bestetan.</p>
<p>Mutikoak Urliren etxera nai joan;</p>
<p>nexkak ere, beste etxe bat nai du aukeran.</p>
<p>Batean ur-intxaurrak ematen tutela;</p>
<p>bestean piku ondu ta saagar ximela...</p>
<p>Amonak: etxeetan mintza ditezala</p>
<p>«Egun on» ta «bai, Andre», «gutxia ar zatela».</p>
<p>Aste artako pesta, bai pesta biribil!</p>
<p>Kristau ta katuentzat ba da zerbait zarpil.</p>
<p>Biar labean erre balezate opil,</p>
<p>mutil gau-eskaleak an ba dute zer-bil.</p>
<p><hi rend='Bold'>OLENTZARO</hi></p>
<p>Begi-gorri ba dator Aiton Olentzaro;</p>
<p>urteak egun ainbat begi ta bat geigo;</p>
<p>gurdia aiñeko sabel, aurpegi dana ago...</p>
<p>Nondik nora sortu zan jakin bage nago.</p>
<p>Onengandik egunak artua du izena</p>
<p>leengoek «Subilaro» esan ziotena.</p>
<p>«Subil» naiz «baztar-egur», naiz «enbor», bat dena</p>
<p>etxe bakoitzetara bina dakartena.</p>
<p>«Onentzaro» zer daiten ez dakit nik; baiña</p>
<p>—beste zenbait erritan Zanpantzar zikiña,</p>
<p>Kokoetan «Osaba» sabelzai lizuna—</p>
<p>gaur «onen aro» dala, edonork dakina.</p>
<p>Kristauak egiten du egun artan baru,</p>
<p>nonbait jainko txiki ark bete dezan larru.</p>
<p>Tximinitik begira —sinets nai badugu—</p>
<p>baru naiz ez dun aurra itaiez keiña du.</p>
<p>Gaurgero mutikoak eiten diote irri,</p>
<p>erabilliz errian txori-mozorro orri.</p>
<p>Gauerdia baiño leen du sorgin-afari;</p>
<p>mozkor au bizkarrean, diote kantari:</p>
<p><mentioned> <hi rend='Italic'>«Onentzaro begi-gorri; </hi></mentioned></p>
<p><mentioned> <hi rend='Italic'>non atzia duk arrai ori?</hi></mentioned></p>
<p><mentioned> <hi rend='Italic'>—Bart arratseko amaiketan</hi></mentioned></p>
<p><mentioned> <hi rend='Italic'>Anbulute'ko arkaitzetan.</hi></mentioned></p>
<p><mentioned> <hi rend='Italic'>Onentzaro jaun ordia,</hi></mentioned></p>
<p><mentioned> <hi rend='Italic'>buruz ederki jantzia:</hi></mentioned></p>
<p><mentioned> <hi rend='Italic'>edan batean ustu diguk</hi></mentioned></p>
<p><mentioned> <hi rend='Italic'>sei arroako zagia.</hi></mentioned></p>
<p><mentioned> <hi rend='Italic'>Onentzaro pipa-artzaille:</hi></mentioned></p>
<p><mentioned> <hi rend='Italic'>pipa au nork bete lezake?</hi></mentioned></p>
<p><mentioned> <hi rend='Italic'>—Lizar aundi baten ostoz</hi></mentioned></p>
<p><mentioned> <hi rend='Italic'>nonbait-or bete liteke.</hi></mentioned></p>
<p><mentioned> <hi rend='Italic'>Ire mozkorrak iraunen</hi></mentioned></p>
<p><mentioned> <hi rend='Italic'>illabetean gutxien;</hi></mentioned></p>
<p><mentioned> <hi rend='Italic'>buru goibela argitzeko</hi></mentioned></p>
<p><mentioned> <hi rend='Italic'>pipa maiz aal-duk erretzen».</hi></mentioned></p>
<p>Ego-aizeak zerbait urtu digu elur;</p>
<p>menditik ekarriko gaur bi baztar-egur,</p>
<p>aiekin urteari egiteko agur:</p>
<p>Urte Berri artio bai baitute mutur.</p>
<p>Au Jainkoari eta au Andre Maria'ri;</p>
<p>erdikoa atariko eskale otzari.</p>
<p>Irurak sukaldea digute onetsi,</p>
<p>Onentzaro'k ez dezan laratzik ebatsi.</p>
<p>Erdi-erdian dugu euskal-sukaldea</p>
<p>ke-bide txaranbilla iduriz dorrea;</p>
<p>bi baztar-egur, eta erdiin egur txeea...</p>
<p>gure aitonengandik degun aldarea.</p>
<p>Sukaldea jantzirik jakiz ta egurrez,</p>
<p>illuntze ederra bekar Jaungoikoak onez.</p>
<p>Mutillek etxez-etxe kantan asi bitez,</p>
<p>zuurrei birau, zabalei eskerrak egiñez.</p>
<p>Ele-eder, bertsoetan errian nagusi:</p>
<p>aurten aukera dute denen buruzagi.</p>
<p>Kanta zaarren artean naasiz zenbait berri,</p>
<p>berea asmatzen dio etxe bakoitzari.</p>
<p>Aurren-aurrena doaz «Zimur»en etxera,</p>
<p>deus ez emanik ere loak astintzera.</p>
<p>Amandreak atea ez idikitzera,</p>
<p>botako dute igazko biraua ber-bera:</p>
<p><mentioned>EGUBERRI</mentioned></p>
<p><mentioned> <hi rend='Italic'>«Oles! ta (i) Oles! etxekotxoak!</hi></mentioned></p>
<p><mentioned> <hi rend='Italic'>nik jotzen ditut ateak;</hi></mentioned></p>
<p><mentioned> <hi rend='Italic'>nik jotzen ditut ateak eta</hi></mentioned></p>
<p><mentioned> <hi rend='Italic'>ongi erantzun jendeak.</hi></mentioned></p>
<p><mentioned> <hi rend='Italic'>Errekaldean izotza,</hi></mentioned></p>
<p><mentioned> <hi rend='Italic'>goiko ganbaran agotza...</hi></mentioned></p>
<p><mentioned> <hi rend='Italic'>bioon artean kanta dezagun</hi></mentioned></p>
<p><mentioned> <hi rend='Italic'>Jesukristo'ren Jaiotza.</hi></mentioned></p>
<p><mentioned> <hi rend='Italic'>Zorioneko Eguberria,</hi></mentioned></p>
<p><mentioned> <hi rend='Italic'>argi baiño leen asia;</hi></mentioned></p>
<p><mentioned> <hi rend='Italic'>argi baiño leen asia eta</hi></mentioned></p>
<p><mentioned> <hi rend='Italic'>dirdai obegoz jantzia.</hi></mentioned></p>
<p><mentioned> <hi rend='Italic'>Zeruetan gu sartzeagatik</hi></mentioned></p>
<p><mentioned> <hi rend='Italic'>gizon egin da Jainkoa:</hi></mentioned></p>
<p><mentioned> <hi rend='Italic'>esna zaitezte lo zaudetenook,</hi></mentioned></p>
<p><mentioned> <hi rend='Italic'>au da gauza arritzekoa.</hi></mentioned></p>
<p><mentioned> <hi rend='Italic'>Etxe ondoan eder duzute</hi></mentioned></p>
<p><mentioned> <hi rend='Italic'>intxaurra lerden-lerdena...</hi></mentioned></p>
<p><mentioned> <hi rend='Italic'>Nagusi Jauna kopla dezagun</hi></mentioned></p>
<p><mentioned> <hi rend='Italic'>etxeko denen aurrena.</hi></mentioned></p>
<p><mentioned> <hi rend='Italic'>An goien-goien izarra,</hi></mentioned></p>
<p><mentioned> <hi rend='Italic'>errekondoan lizarra...</hi></mentioned></p>
<p><mentioned> <hi rend='Italic'>etxe ontako Nagusi Jaunak</hi></mentioned></p>
<p><mentioned> <hi rend='Italic'>urre-gorrizko bizarra.</hi></mentioned></p>
<p><mentioned> <hi rend='Italic'>Urre-gorrizko bizarra eta</hi></mentioned></p>
<p><mentioned> <hi rend='Italic'>zillar zurizko bizkarra...</hi></mentioned></p>
<p><mentioned> <hi rend='Italic'>erreal txikiz egiña dauka</hi></mentioned></p>
<p><mentioned> <hi rend='Italic'>Elizarako galtzara.</hi></mentioned></p>
<p><mentioned> <hi rend='Italic'>Naparroan da Bardena</hi></mentioned></p>
<p><mentioned> <hi rend='Italic'>Kaparroso'ren urrena...</hi></mentioned></p>
<p><mentioned> <hi rend='Italic'>etxeko Andrea kopla dezagun</hi></mentioned></p>
<p><mentioned> <hi rend='Italic'>Nagusiaren urrena.</hi></mentioned></p>
<p><mentioned> <hi rend='Italic'>Etxeko Andre zabala,</hi></mentioned></p>
<p><mentioned> <hi rend='Italic'>toki oneko alaba:</hi></mentioned></p>
<p><mentioned> <hi rend='Italic'>bidean nator ondo jakiñik</hi></mentioned></p>
<p><mentioned> <hi rend='Italic'>eskuzabala zerala.</hi></mentioned></p>
<p><mentioned> <hi rend='Italic'>An goien-goien elorri,</hi></mentioned></p>
<p><mentioned> <hi rend='Italic'>ondoan jota erori...</hi></mentioned></p>
<p><mentioned> <hi rend='Italic'>etxe ontako Etxeko Andreak</hi></mentioned></p>
<p><mentioned> <hi rend='Italic'>Ama Birjiña dirudi.</hi></mentioned></p>
<p><mentioned> <hi rend='Italic'>Gaiñean gona sedazkoa ta</hi></mentioned></p>
<p><mentioned> <hi rend='Italic'>azpian gona Olanda; </hi></mentioned></p>
<p><mentioned> <hi rend='Italic'>egun ta eguzki ez dira zaartzen</hi></mentioned></p>
<p><mentioned> <hi rend='Italic'>limosna on bat eman-da.</hi></mentioned></p>
<p><mentioned> <hi rend='Italic'>Sentitzen zaitut sentitzen</hi></mentioned></p>
<p><mentioned> <hi rend='Italic'>ari zarala jekitzen; </hi></mentioned></p>
<p><mentioned> <hi rend='Italic'>zure gerriko giltza-soiñua</hi></mentioned></p>
<p><mentioned> <hi rend='Italic'>emendixe dut aditzen.</hi></mentioned></p>
<p><mentioned> <hi rend='Italic'>Ora-maaiean sagua,</hi></mentioned></p>
<p><mentioned> <hi rend='Italic'>aren begira katua...</hi></mentioned></p>
<p><mentioned> <hi rend='Italic'>etxe ontako okelarekin</hi></mentioned></p>
<p><mentioned> <hi rend='Italic'>ez da beteko zakua.</hi></mentioned></p>
<p><mentioned> <hi rend='Italic'>Atso zaar oni zitzi dario</hi></mentioned></p>
<p><mentioned> <hi rend='Italic'>okotz eta mokorretik; </hi></mentioned></p>
<p><mentioned> <hi rend='Italic'>odol-ustu bat komeni zaio</hi></mentioned></p>
<p><mentioned> <hi rend='Italic'>gibel-aldeko zaiñetik.</hi></mentioned></p>
<p><mentioned> <hi rend='Italic'>An goien-goien laiñoa,</hi></mentioned></p>
<p><mentioned> <hi rend='Italic'>aren azpian otsoa...</hi></mentioned></p>
<p><mentioned> <hi rend='Italic'>arkakusoak itoko aal-dik</hi></mentioned></p>
<p><mentioned> <hi rend='Italic'>etxe ontako atsoa».</hi></mentioned></p>
<p>Noizbait agertu dira Garazi'rengana;</p>
<p>jaun-andreak koplatzen egin dute lana.</p>
<p>Gero jo dute neska zaarrenarengana</p>
<p>zeiñek uste lezake gau ontan etzana?</p>
<p><mentioned> <hi rend='Italic'>«Atea jotzen ez dugu lanik; </hi></mentioned></p>
<p><mentioned> <hi rend='Italic'>dena-den dago zabala. </hi></mentioned></p>
<p><mentioned> <hi rend='Italic'>Etxe ontako jende noblea,</hi></mentioned></p>
<p><mentioned> <hi rend='Italic'>Jaunak bedeinka dezala.</hi></mentioned></p>
<p><mentioned> <hi rend='Italic'>Askan eder da garia,</hi></mentioned></p>
<p><mentioned> <hi rend='Italic'>—aren gaiñean txoria—...</hi></mentioned></p>
<p><mentioned> <hi rend='Italic'>eraztun batek bildu lezake,</hi></mentioned></p>
<p><mentioned> <hi rend='Italic'>neskatxa, zure gerria.</hi></mentioned></p>
<p><mentioned> <hi rend='Italic'>Usoak egal gorrizu,</hi></mentioned></p>
<p><mentioned> <hi rend='Italic'>moko-aldea lumazu...</hi></mentioned></p>
<p><mentioned> <hi rend='Italic'>orren aingeru txukun polita</hi></mentioned></p>
<p><mentioned> <hi rend='Italic'>nondik agertu zara zu?»</hi></mentioned></p>
<p>Orduko jetsia zan ziztor-uztaiekin;</p>
<p>kantaria apaintzen da lepoan batekin.</p>
<p>Arraultz-amabikoa urdai-puskarekin;</p>
<p>guziak ekar ditu par goxoarekin.</p>
<p><mentioned> <hi rend='Italic'>«Etxeko alaba Andretakoa:</hi></mentioned></p>
<p><mentioned> <hi rend='Italic'>norbaitek bazaitu maite,</hi></mentioned></p>
<p><mentioned> <hi rend='Italic'>datorren urtez garai ontako</hi></mentioned></p>
<p><mentioned> <hi rend='Italic'>etxeko-Andretu zaite.</hi></mentioned></p>
<p><mentioned> <hi rend='Italic'>Kakotik ziztor, askatik urdai,</hi></mentioned></p>
<p><mentioned> <hi rend='Italic'>kabitikan arroltzea...</hi></mentioned></p>
<p><mentioned> <hi rend='Italic'>bizi-bizirik zeruan zegok</hi></mentioned></p>
<p><mentioned> <hi rend='Italic'>etxe ontako jendea».</hi></mentioned></p>
<p>Eguberri-egunez, atsaldeko gizen</p>
<p>erri-etxean dute dutenagaz biltzen.</p>
<p>Jan eta dantza, alkarren lagun dira agertzen;</p>
<p>eske-biltzea dute Iñauteriz aurten.</p>
<p>Baru baita, afarixka egin dute etxean;</p>
<p>gero kontu-kontari edo-ta musean</p>
<p>nor bere etxean edo adiskidenean.</p>
<p>Meza alaiera doaz gauerdi danean.</p>
<p>Soin berria jazteko aurrak dute eguna,</p>
<p>inpernuko beltzari kenduz begi bana;</p>
<p>Meza Nausira doa gauez jun ez dana,</p>
<p>berdin kentzen baitio —ala da esana—.</p>
<p>Sorgin-afaria da Mezaren ondotik,</p>
<p>—gau aretan sorgiñak ez dute batzarrik—.</p>
<p>Bakoitzak apaltzen du aal dezakenetik:</p>
<p>ez da palta aulenean saiets ta azpizunik.</p>
<p>Arek esteki-zopak, besteak odolki;</p>
<p>edari goxoena eman deituari;</p>
<p>baiñan agotza aurrena ta alea beiari;</p>
<p>lasto orde belar biguin asto gaisoari.</p>
<p>Aundia! noizean bein —ala bei-umatzez—</p>
<p>nagusia ikullura jetsi oi da gauez;</p>
<p>bei oro, buru-aundi, etzan-eta arnasez;</p>
<p>eztituzu jekiko ostiko jo bagez.</p>
<p>Gaur orde, erne ta zuti, Gau aundia usmatuz,</p>
<p>janaren eske daude elkar milikatuz.</p>
<p>Etorri da Jainkoa, pakea zabalduz,</p>
<p>eguzki itzal-bageko, zizkuak billatuz.</p>
<p>Eguberri, bai berri!... Elurra gogotik;</p>
<p>aingeruk maluta-antza dirade zerutik.</p>
<p>Jaun Jabea daukate aragiz jantzirik;</p>
<p>makurtuz muintzen dute arri-lur egiñik.</p>
<p>Elur ori, ordea, batzuntzat deabru,</p>
<p>—etziko apustua galaziko ote-du?—</p>
<p>Onentzaroz, zer gerta, ditute erriratu</p>
<p>enborrak: legorteak ez detzan gogortu.</p>
<p>Biamonean dute ezkon-otordua,</p>
<p>eztaia gogora dun egun eztitsua;</p>
<p>bi gazteek ar dute maaiaren burua;</p>
<p>ez da au neskametzeko neskaren ordua.</p>
<p>Mutillak ekar ditu ardoz amar gurbil.</p>
<p>Ikulluko zekorrik ez da zergatik il;</p>
<p>zerri il berria neskak; labean atzo opil:</p>
<p>onenbestez ba dute gosea nola isil.</p>
<p>Jan-edanik, Ele-eder bertsoetan da asi;</p>
<p>ba du gaurkoan ere etorri ezerki.</p>
<p>Aurrena agurtzen digu alboko Garazi;</p>
<p>gero guraso ta abar; ta aurrera darraiki:</p>
<p>«Senar-emazte-gaiook bear tugu uztarri;</p>
<p>neurria artuz buruan gaur digute jarri...</p>
<p>Ederki datorkigu maaieko bazkari;</p>
<p>asierako lan au ez da nekagarri.</p>
<p>»Egiaz uztartuko geran egunean,</p>
<p>zama aundi jarriko omen-digute lorrean.</p>
<p>Errez deramakegu lepoen gaiñean</p>
<p>elkar artu ezkero maitez ta pakean.</p>
<p>»Gurasoen etxea bizkor eramaten</p>
<p>ez gera bildur, Jaunak badigu laguntzen.</p>
<p>Eriotzak ez badu uztarri au austen,</p>
<p>saiako gera, are ta geiago jasotzen.</p>
<p>»Ondorenik balitza binaka ergirik,</p>
<p>eziko genituzke gerook agindurik.</p>
<p>Geroon semeen semeak altzoan azirik</p>
<p>eun urte jo detzagun elkar maitaturik.</p>
<p>»Topa zuri, Garazi, ta bion aiteri;</p>
<p>topa maaiean dauden deitu guzieri.</p>
<p>Nai dudan zorion au zintzo gerta bedi;</p>
<p>gaurko umore onek iraun beza beti».</p>
<p>Gauero (orain arte ezin) emendik aurrera</p>
<p>mutilla sar diteke neskaren etxera;</p>
<p>sutondoan jardukiz etxekoz batera</p>
<p>neskari sogiteko izanen du era.</p>
<p><hi rend='Bold'>AIZKORA-JOKUA</hi></p>
<p>Aizkora-joku-egun. Jendea zai dago:</p>
<p>Leitza'k eta Uitzi'k elkar billatuko.</p>
<p>Ari-talka etzaie beelaxen aaztuko.</p>
<p>Batak auntzak nai; besteek artzeko geiago.</p>
<p>Iztar erdiraiño da elurra gaiñean;</p>
<p>anka jaso dukenik ez dagoke Leitza'n;</p>
<p>zurian beltzik datoz —euliak esnean;</p>
<p>obeki itsas-antzarak elkarren atzean—.</p>
<p>«Leitza Aundi»k «Larraun»ekin auzi zaarra dizu:</p>
<p>aalegin, eta ezin era bat garbitu.</p>
<p>Amar urtez aizkoran Larraun zaio buru;</p>
<p>baiña oraingoz, austeko itxaropena du.</p>
<p>«Larraun guzian gizon bizardunik balitz...»</p>
<p>oiua bota dute oi duten arrandiz.</p>
<p>Orren begira zegon Uitziarra, aldiz,</p>
<p>bera autsi dezakenik ez dagola iduriz.</p>
<p>Leitza'n ba dute seme aundi «burubeltza»</p>
<p>—gizon-orde euskaldunek zarabilten itza—;</p>
<p>bi aldiz gizon dala berari deritza,</p>
<p>etsaiari begira, onela da mintza:</p>
<p>—«Mutil gorrixka, ez aiz nere leporaiño;</p>
<p>aizkorarik ezin duk jaso zeruraiño.</p>
<p>Noizko sartuko ote-duk enbor-erdiraiño?</p>
<p>Damutzen bazaik, esak; beta duk oraiño».</p>
<p>—«Leitze-landan jan dukan baba-lasto tantai,</p>
<p>egiñen duk ortz-lana, jartzen badite maai.</p>
<p>Asi baiño leen ez dit jokurik galdu nai.</p>
<p>Erau bildur aizela garbi diok orai».</p>
<p>Erritarra ñoago; baiña ba du kozkor;</p>
<p>besaburu, ukalondo, belaunburu bizkor;</p>
<p>besoak luze ditu, lepoa gizenkor:</p>
<p>indarrez leitzarrari betere ez dio zor.</p>
<p>Asteko esku eman oi diote elkarri,</p>
<p>—leitzarrak ontan ere ba dizu arrandi—;</p>
<p>indarrez eltzen dio ta aal bezain biurri...</p>
<p>—«Gorde-zak, besteek dio, geroko indar ori».</p>
<p>Igorik mozkorrera, biook ziña dira;</p>
<p>eskuetan aizkorak, «Ots» entzun-begira...</p>
<p>Ostartean eguzkik egin du dirdira;</p>
<p>bandera antzo leitzarrak aizkora du bira.</p>
<p>Artean gaiñekoek ba zuten mar-mari,</p>
<p>—alaxe erle-mulkoak, umatzen dala ari—;</p>
<p>baiña orain isil dire, lasaiena larri;</p>
<p>—izutu-usoak ala pagoetan jarri—.</p>
<p>«Ots» entzun da, ta biak bat-batean jeki;</p>
<p>asi dira gaiñetik oiu ta karrasi;</p>
<p>batean aizkora sar, berriz berdin zuti:</p>
<p>ala dira ardatz batek dabiltzin kako bi.</p>
<p>Leitzarrak asi dira: «Gurea gorago;</p>
<p>ortaz, sartu bear dik aizkora barnago.</p>
<p>Bazkaria leenera; guk baietz lehenago».</p>
<p>Apusturako, oraindi berorik ez dago.</p>
<p>Amabi kanerdiko lan polita dute.</p>
<p>Zenbat biotz koloka azkena bota arte!</p>
<p>Ezpal txikia asi du Leitzak, usu kolpe.</p>
<p>Leen itzuliko ote-dan oro begi daude.</p>
<p>Ontan itzuli zaigu; a zer istilua!</p>
<p>«Eu, motell, gu gaituk, gu! Ik duk apustua!».</p>
<p>Karraisi au mendira-orduko or oiua!</p>
<p>Uitzi itzuliko zaio; ba da arnas-estua!</p>
<p>Lasa ari dira biak —estutzeko ba asti—;</p>
<p>Leitzarrak aio daude noiz baiño noiz autsi.</p>
<p>Aiek sinets-eziñik Uitzik dizu zati,</p>
<p>erdia eta geigo jan alderdi bateti.</p>
<p>Karraisi berria da. Andik sei kolpera</p>
<p>bota du Leitza'k ere. Oiuak ostera.</p>
<p>Moteltxego ote-diran —ez doaz Leitza'ra—;</p>
<p>ondozka jausi dira urren-egurrera.</p>
<p>Or, an, zantzulariek Leitza'ra bidean</p>
<p>eskua sarri dute belarri-ertzean.</p>
<p>Leenak urrengoari ez dio deus esan:</p>
<p>soillik entzuten dute taupa biotzean.</p>
<p>Ukaldi sarrigoa Leitzarrak ari du,</p>
<p>leenengoaren koska berdintzen aal balu.</p>
<p>Berriz egur-gaiñean leen zaigu biurtu;</p>
<p>baiñan itzal antzera besteak atzitu.</p>
<p>Aundia da leitzarra, baiña bizkar-uzkur</p>
<p>aaztu zaio jekitzen, etsaiaren bildur;</p>
<p>ukondoz zabaltzen da kidarra bete, ur;</p>
<p>ezin aizkora jaso uste bezin gaillur.</p>
<p>Uitziarra, berriz, dena den luzatuz,</p>
<p>oin-muturrean dabil, dun indarra bilduz;</p>
<p>ukondoz elkar jotzer aizkora barnatuz,</p>
<p>gerriz dardara, eta belaunak jokatuz.</p>
<p>Orain ere sartu du, erdiz barrenago;</p>
<p>berriz uitziarrak botako leenago.</p>
<p>Erritarrak oiuak ditute gorago;</p>
<p>leitzarrak ez ditugu berriketa-gogo.</p>
<p>Argigunea ba da ezpal-gurutzean;</p>
<p>dar-dar egurrak ein du; joan da kolpean.</p>
<p>«Ez duk i aiñakorik mundu zabalean».</p>
<p>Amar kolpe, ditio ken bigarrenean.</p>
<p>«Jozak motell», leitzarrak diote erdi-damuz.</p>
<p>«Oraindik ba duk lana; jeki adi buruz;</p>
<p>arnasa lasai artzak bularrak anpatuz,</p>
<p>emak kolpe, ta atera ezak belaunburuz».</p>
<p>Irugarren enborrak soiñu bana dute;</p>
<p>batarenak igarra, besterenak eze.</p>
<p>Apustua norena nork esan dezake?</p>
<p>Itzuli da leitzarra; besteak du neke.</p>
<p>Ogei kolpez gerogo itzuli da Uitzi;</p>
<p>estutzeke diardu, zer lan dun baitaki:</p>
<p>bi illabete egur arrek, zutela ekarri;</p>
<p>beste arek lau egun: alde au izaki.</p>
<p>Bukatu du leitzarrak; entzun du deadar;</p>
<p>aurrerapen onekin berriz artu du indar.</p>
<p>Jauzi egin bestera, ta asten da su-ta-gar.</p>
<p>Besteak galdu ditu kolpez ogeitamar.</p>
<p>Leitzar zantzulariek adirazi dute.</p>
<p>—Leitza'rako bidea ez leen ainbat luze—.</p>
<p>Erritar txeeak, larri: galdua dakuste;</p>
<p>adituak, ordea, ez estu batere.</p>
<p>Egur ua, amargarren egokitzen zaio</p>
<p>leitzarrari; orduan elkar ikusiko.</p>
<p>(Egur banak epai bi dituan ezkero,</p>
<p>bana dute zotzean aldiz epaitzeko).</p>
<p>Laugarrenean dute leengo koska bera:</p>
<p>kolpe bat edo beste txikiak atera.</p>
<p>Urrengoetan ere ala alde-aldera.</p>
<p>Urbildu gabe doa amargarrenera.</p>
<p>An ari zenun Tantai, eskuk bete lanez;</p>
<p>Txikiak ikusi du zerbait atsedenez,</p>
<p>ankazabalik eta betetxo arnasez,</p>
<p>besoak ez bildugo, gorputz dena nekez.</p>
<p>Eskuin-anka jasoaz, bailitz zorrotzaille,</p>
<p>aizkora ateratzen du. —Motxa laguntzalle—.</p>
<p>«Orain galdu aiz» dio berrituz jogale,</p>
<p>asieran ari zan bezain txukun-zale.</p>
<p>Bere koskaz ta geigoz leen bota du Txiki'k;</p>
<p>orain zeruetara oiua Uitzi'k.</p>
<p>Alde gutxi da, alare; baiña leer egiñik.</p>
<p>Aundiak onezkero ez digu gauz onik.</p>
<p>«Ontzako urre bat» oiu Uitzi-aldetik.</p>
<p>Erantzuten diote guziek isillik.</p>
<p>Elurra bera bezain leitzarrak zurbillik,</p>
<p>ankaz dardara, bildur-listua iretsirik.</p>
<p>Azken-aurren erdian oraindi leitzarra</p>
<p>aurpegiz itzuli da; beela uitziarra.</p>
<p>Atsedenez ari zan, baiña enbor osoa</p>
<p>sei kolpez bota dio, ta bestera doa.</p>
<p>Leitza azken-egurrera igotzen da nekez;</p>
<p>besteak zuritu du zura leen-ezpalez;</p>
<p>erdia billatu du; itzuli da parrez...</p>
<p>leitzarrak galdua du egur-erdi batez.</p>
<p>Buka baiño lenago, leitzarrak etxera</p>
<p>ekaitzean dabiltzan biliak bezala.</p>
<p>Birarik eman gabe, «Aundi» malkoka da...</p>
<p>Uitzi-aurrak irriz ondora bil zaizka.</p>
<p>Oraindik Leitza'n ez da olakoren berri:</p>
<p>«Ogeitamar kolpetan Leitzakoa aurreti»...</p>
<p>Ariak galdu, baiña «auntzak» irabazi.</p>
<p>Samigel-pesta ordez aurten Eguberri.</p>
        </body>
      </text>
      <text>
        <front>
          <head rend='Bold'><p>VI. IÑAUTERI</p></head>
        </front>
        <body>
<p>Olentzaroz Jainko Aundi,</p>
<p>Iñauteriz jainko txiki:</p>
<p>euskal-sabelak beti billa du</p>
<p>napar-ardo eta zitzi.</p>
<p>Aietaz ase bat egin, eta</p>
<p>dantzan asten da bizi.</p>
<p>Iñauteri-aurrean,</p>
<p>irutan ostegunean,</p>
<p>gizon, emazte, gazte ta zaarren</p>
<p>jaiak elkarren ostean;</p>
<p>iñauteriak iru egun, eta</p>
<p>barau Austerre-egunean.</p>
<p>Erri osoan gaurgero</p>
<p>ez da txerririk iltzeko;</p>
<p>azpi, saieski, ziztor naiz urdai,</p>
<p>oraindi ba da biltzeko.</p>
<p>Anton Koko'k mandoka dakar</p>
<p><hi rend='Italic'>beltza, </hi>barna berotzeko.</p>
<p>Larru-zail zan atsoa</p>
<p>orain ipurdiz arroa.</p>
<p>Aitonak ere, jaia sumatuz,</p>
<p>zuzenago du lepoa.</p>
<p>Non ote-da gaur erri guzian</p>
<p>naigabez dagon zokoa?</p>
<p><hi rend='Bold'>«GIZAKUNDE»</hi></p>
<p>«Gizakunde» leen-eguna</p>
<p>jainko txikiak diguna.</p>
<p>Mutil gazte ta gizon elduak</p>
<p>zaiñetan alaitasuna.</p>
<p>An jauzi eta emen irrintzi,</p>
<p>biguintzen dute belauna.</p>
<p>Ale naikoa jan ta lo</p>
<p>ganbelan zegon zikiro,</p>
<p>illean aiztoa legunduz</p>
<p>nagusiik egin du lepo.</p>
<p>Oillo gizen alperrik bada,</p>
<p>on dator atsalderako.</p>
<p>Nexkak ikusiz mutiko,</p>
<p>lepotik elduko dio:</p>
<p>—«Zer agintzen duk? —Or ditun bi sos</p>
<p>jostorratzak erosteko».</p>
<p>Eskaiñi duna luzatu arte</p>
<p>ez du paketan utziko.</p>
<p>Atsaldean jai-erdi;</p>
<p>norbait illuntzerako ordi.</p>
<p>Iru gurbil ditun zagiak</p>
<p>egiñen mokoz-ipurdi.</p>
<p>Oiñez ezin doanarentzat</p>
<p>or Zanpantzar'en gurdi.</p>
<p>Ikazkiña goitik beera</p>
<p>ardo-dantzen emaitera;</p>
<p>ortzuri zorrotz okelanai ark</p>
<p>listua du sabelera.</p>
<p>Bababeltz-orde zikirokia</p>
<p>oso bakan deza aukera.</p>
<p>Zizili gatzemaillea,</p>
<p>neketan aizatuz kea,</p>
<p>asi da aroan, odol ta gurin,</p>
<p>egiñaz barrunbetea:</p>
<p>oi bezain ongi jarri nai ditu</p>
<p>egosia ta errea.</p>
<p>Iñazio Danbolin,</p>
<p>txirula garbitu ezin;</p>
<p>aiza ta ziztu, noizbait uxa du</p>
<p>tartean zedukan zikin.</p>
<p>Mortxil ordez arratzean du</p>
<p>urre gorriko txin-txin.</p>
<p>Obeki zegola, agian,</p>
<p>andrearen belarrian,</p>
<p>Jospe Xipo'k esaten dio</p>
<p>ikusten duan guzian.</p>
<p>—«Nik ez nian ijitorik artu</p>
<p>ezkondu nintzan goizean».</p>
<p>Olakoxe bat ba zen</p>
<p>aren kutxa-baztarreen.</p>
<p>Eskupeko-orde jasoak zitun</p>
<p>estutasunak lasatzen:</p>
<p>eriogiñak Prantzi-mugara</p>
<p>ibiltzen baitzan pasatzen.</p>
<p>Mari Antoni Oiartzungo,</p>
<p>ez egun artan paltako.</p>
<p>Ark ere bazun mugaren berri;</p>
<p>ta an izua artu zulako,</p>
<p>beti usmoka gain-ezpain arroz</p>
<p>sudur-zuloak gordeko.</p>
<p>Gogorki artu zutela</p>
<p>gau-lanean zebillela,</p>
<p>larru guzia sedaz bilduta</p>
<p>atorrape zekarrela,</p>
<p>atzi dute, ta larru-gorri,</p>
<p>eman ere eultzi epela.</p>
<p>Amaren semez, aukera</p>
<p>atsaldean larratzera.</p>
<p>Bazkal-arintxo geldirik balitz,</p>
<p>bete dezake sabela.</p>
<p>Baten batek beti nai luke</p>
<p>egun artako ganbela.</p>
<p>Zenbait trinkin balira,</p>
<p>daudela gero begira.</p>
<p>Diran geienak sabelez baiño</p>
<p>zangoz ariñago dira;</p>
<p>oin-muturrez, lege danera,</p>
<p>egiñen jauzi ta bira.</p>
<p>Lau-mordoskan eseririk,</p>
<p>zangoak antxumaturik,</p>
<p>gibel-errai ta erre-egosiak,</p>
<p>—zurruta atzendu bagerik—,</p>
<p>usu ta arin garbi dituzte</p>
<p>larratza koipatuxerik.</p>
<p>Andik urren-egunera,</p>
<p>ezurrak milikatzera</p>
<p>zakur goseen bat; koipe-kutsuaz</p>
<p>astorik ez an jatera.</p>
<p>Intz euriak garbi dezate</p>
<p>andikan «Emakunde»ra.</p>
<p>Alkien dantza aurrena,</p>
<p>iñauteriz ager dena.</p>
<p>Beste urtaroz etxe-barnean</p>
<p>dantza guzien azkena:</p>
<p>eztaiez edo artazuritzez,</p>
<p>bizkor danean barrena.</p>
<p>Iru alki, lerro-lerro,</p>
<p>utzirik tarte zenbaitxo,</p>
<p>bizkarrez belaun elkar daudela</p>
<p>ta aietan iru morrosko,</p>
<p>beste iru zutik aien parean</p>
<p>aztalai eragiteko.</p>
<p>Larratza dute garbitzen</p>
<p>irrixtik balitz arkitzen:</p>
<p>agiñ aketsak estekiren bat</p>
<p>damurik baitu baztartzen...</p>
<p>An erori dan mutikoak</p>
<p>denen ardoa pagatzen.</p>
<p>Oin-muturra lurrean,</p>
<p>orpoa, berriz, airean,</p>
<p>orpo-azpian arrautza jarriz</p>
<p>lotsa luteke leertzean.</p>
<p>Legeren batek alaxe dio</p>
<p>zaar guzien mingaiñean.</p>
<p><mentioned> <hi rend='Italic'>«Bein batean tabernan</hi></mentioned></p>
<p><mentioned> <hi rend='Italic'>lau lagun bildu giñan:</hi></mentioned></p>
<p><mentioned> <hi rend='Italic'>xan eta edan, edan eta xan</hi></mentioned></p>
<p><mentioned> <hi rend='Italic'>iruren artean gurbilla edan</hi></mentioned></p>
<p><mentioned> <hi rend='Italic'>dirutan, pagutan,</hi></mentioned></p>
<p><mentioned> <hi rend='Italic'>iruren artean gurbilla edan». (biz)</hi></mentioned></p>
<p><mentioned> <hi rend='Italic'>«Bat ori zan Alkate Jauna,</hi></mentioned></p>
<p><mentioned> <hi rend='Italic'>bestea Errejidorea zan;</hi></mentioned></p>
<p><mentioned> <hi rend='Italic'>irugarrena, ez erran, bai erran,</hi></mentioned></p>
<p><mentioned> <hi rend='Italic'>erriko Erretor Jauna zan.</hi></mentioned></p>
<p><mentioned> <hi rend='Italic'>Ua zan, bera zan, ala zan,</hi></mentioned></p>
<p><mentioned> <hi rend='Italic'>erriko Erretor Jauna zan». (biz)</hi></mentioned></p>
<p><mentioned> <hi rend='Italic'>«Seiko-oro, lasterrago</hi></mentioned></p>
<p><mentioned> <hi rend='Italic'>danboliñak oi du jo.</hi></mentioned></p>
<p><mentioned> <hi rend='Italic'>As-berri dira; burugoienak</hi></mentioned></p>
<p><mentioned> <hi rend='Italic'>par egite du gogo.</hi></mentioned></p>
<p><mentioned> <hi rend='Italic'>Urlik dio: "Ez duk izanen</hi></mentioned></p>
<p><mentioned> <hi rend='Italic'>oraingo konturik gero"».</hi></mentioned></p>
<p><mentioned> <hi rend='Italic'>«Kartak iru, kartak lau,</hi></mentioned></p>
<p><mentioned> <hi rend='Italic'>jokuak ontara ekarri nau...</hi></mentioned></p>
<p><mentioned> <hi rend='Italic'>Amairu diru izan eta</hi></mentioned></p>
<p><mentioned> <hi rend='Italic'>ezin galdu amalau:</hi></mentioned></p>
<p><mentioned> <hi rend='Italic'>poltsan dutan diruarekin</hi></mentioned></p>
<p><mentioned> <hi rend='Italic'>ez diat apalduko gaur».</hi></mentioned></p>
<p><mentioned> <hi rend='Italic'>«Kartak ditu lau egi,</hi></mentioned></p>
<p><mentioned> <hi rend='Italic'>seiko urreak sei begi...</hi></mentioned></p>
<p><mentioned> <hi rend='Italic'>Gizon galduaren aurra</hi></mentioned></p>
<p><mentioned> <hi rend='Italic'>maiz gose eta egarri;</hi></mentioned></p>
<p><mentioned> <hi rend='Italic'>atarira atera eta</hi></mentioned></p>
<p><mentioned> <hi rend='Italic'>eguzkia gosari».</hi></mentioned></p>
<p><mentioned> <hi rend='Italic'>«Gure etxean laur ardi;</hi></mentioned></p>
<p><mentioned> <hi rend='Italic'>lauak zortzi belarri...</hi></mentioned></p>
<p><mentioned> <hi rend='Italic'>Sekularean ez naiz izandu</hi></mentioned></p>
<p><mentioned> <hi rend='Italic'>oraintxen bezain egarri,</hi></mentioned></p>
<p><mentioned> urra labiru-labiru-lena,</mentioned></p>
<p><mentioned> <hi rend='Italic'>oraintxen bezain egarri».</hi></mentioned></p>
<p><mentioned> <hi rend='Italic'>«Gure etxean ardoa salgai,</hi></mentioned></p>
<p><mentioned> <hi rend='Italic'>ez baitakit zenbana.</hi></mentioned></p>
<p><mentioned> <hi rend='Italic'>Zenbana dagon jakiteko</hi></mentioned></p>
<p><mentioned> <hi rend='Italic'>edan dezagun pinta bana...</hi></mentioned></p>
<p><mentioned> Urra, labiru-labiru-lena...</mentioned></p>
<p><mentioned> <hi rend='Italic'>edan dezagun pinta bana».</hi></mentioned></p>
<p>Laisterragoz elkar uki;</p>
<p>ertzetan ere, bai, alki.</p>
<p>Oiña luzatuz, atzeraldia</p>
<p>berdin dezakete sarri.</p>
<p>Ezpain-estutzen asia dugu</p>
<p>leen egiten baitzun irri.</p>
<p><mentioned> <hi rend='Italic'>Binbili-bonbolo, jan ta lo...</hi></mentioned></p>
<p><mentioned> <hi rend='Italic'>Errege Prantzian balego!</hi></mentioned></p>
<p><mentioned> <hi rend='Italic'>Akerrak kanta,</hi></mentioned></p>
<p><mentioned> <hi rend='Italic'>idiak dantza,</hi></mentioned></p>
<p><mentioned> <hi rend='Italic'>astoak danboliña jo.</hi></mentioned></p>
<p><mentioned> <hi rend='Italic'>Danbolin ori berria,</hi></mentioned></p>
<p><mentioned> <hi rend='Italic'>Donosti'tik ekarria:</hi></mentioned></p>
<p><mentioned> <hi rend='Italic'>baztar guziak perlaz beteak,</hi></mentioned></p>
<p><mentioned> <hi rend='Italic'>erdian urre gorria».</hi></mentioned></p>
<p>Alkiak utsik baleude,</p>
<p>arin lurrera lirake.</p>
<p>Batek iztarra igurtzia du</p>
<p>—ezpaiñak ala diote—;</p>
<p>alarik ere, ardo-ordaintzen</p>
<p>min geiago ar lezake.</p>
<p><mentioned> «Zikiro beltza ona da, bain</mentioned></p>
<p><mentioned> obea buztan-zuria...</mentioned></p>
<p><mentioned> Dantzan ikasi nai duzun orrek</mentioned></p>
<p><mentioned> nere zangora begia.</mentioned></p>
<p><mentioned> Zertan ari aiz bakar dantzatzen</mentioned></p>
<p><mentioned> agertzen gorputz-erdia?</mentioned></p>
<p><mentioned> Su illun orrek argitzen badik,</mentioned></p>
<p><mentioned> ageriko aiz guzia».</mentioned></p>
<p>Estu da gure Xurio,</p>
<p>gerrikoa baitario;</p>
<p>an ostopatuz erori, eta</p>
<p>pagatzea dagokio.</p>
<p>Denen aurrean lotsa-bearrak</p>
<p>min aundigo eman dio.</p>
<p>Ez da moskor arraillik</p>
<p>naiz aldarotxo egiñik;</p>
<p>illunabarrez etxera dira</p>
<p>geldi diranak zintzorik.</p>
<p>Ardandegian eskainka daude</p>
<p>Peru ta Matxin berorik.</p>
<p><hi rend='Bold'>EMAKUNDE</hi></p>
<p>Urren «emakunde-eguna»,</p>
<p>jainko txikiak diguna.</p>
<p>Argi orduko mutikoari</p>
<p>oska asi zaio amuna.</p>
<p>Ez du nagirik; argiago du</p>
<p>atzoko bekoki illuna.</p>
<p>Bezperatik burruntzia</p>
<p>txanbil-ertzean jarria,</p>
<p>—urte osoan erdoi ta kedar</p>
<p>ba du garbitzen premia—</p>
<p>koipez legun, zatarrez igurtzi,</p>
<p>utzi du garbi-garbia.</p>
<p>Odolki-egunez baiño</p>
<p>batere ez asarrego.</p>
<p>Bera baiño leen asiko-bildur,</p>
<p>mutillak amari dio:</p>
<p>«Sar zazu leenengo puska,</p>
<p>atera nadien uso».</p>
<p>Leenengo puska etxean,</p>
<p>ala zan oitura zaarrean,</p>
<p>ziria bete, laisterkan utzi,</p>
<p>berriro bete naiean.</p>
<p>Amak, amañik sartu-okela</p>
<p>an geldi zan ondarrean.</p>
<p>«Ziztor miztor, "Emakunde",</p>
<p>urdai edo arraultze;</p>
<p>Andre zabala, eman eiguzu</p>
<p>bat ez balin bada bertze».</p>
<p>Au da mutil guzien kanta</p>
<p>iñor ate-ondora arte.</p>
<p>Aur bat etxean negarti,</p>
<p>ez dula burni-burruntzi;</p>
<p>aitak ein dio lizar zuzenez,</p>
<p>aiztoz koska, burni gori...</p>
<p>Erdi-lotsaz ba doa auzora;</p>
<p>negarra doi-doi du geldi.</p>
<p>Leenen-atean asi da</p>
<p>bildurrez «ziztor-miztor»ka.</p>
<p>Andre xaloak ekarri dio</p>
<p>jan-aldi on bat lukainka.</p>
<p>Goxoagorik izketan dio:</p>
<p>«Ori burruntzi apaiña!».</p>
<p>Beste atetan berori.</p>
<p>Poztu diote belarri.</p>
<p>Etxeratzean, barna zabalduz,</p>
<p>adierazi aitari.</p>
<p>Ark: «Tutulu, ez nin esaten?</p>
<p>Urrena siñesta neri».</p>
<p>Neska lepotik artzea</p>
<p>gaur mutikoen xedea...</p>
<p>—Zer agintzen dun? —orratza ziztaz.</p>
<p>—Nik? sukaldeko kea.</p>
<p>Ezak, begien igurtziketan,</p>
<p>eure biziko nekea.</p>
<p>Zenbait esku-ikusi</p>
<p>bakoitzak senargaiari.</p>
<p>Mikel, datorren astelen-iautez</p>
<p>antzaretan buruzagi;</p>
<p>Gerrieder'ek erosi dio</p>
<p>sedazko gerriko gorri.</p>
<p>Marimil Danbolin'ena,</p>
<p>zaldabai-jotzen onena.</p>
<p>Amalau txintxil,</p>
<p>txirrikaz jantzi du dena.</p>
<p>Igandero joz, larruak ez du</p>
<p>lizun-usai apurrena.</p>
<p>Gerritik bekokiraiño</p>
<p>zaldabea eltzen zaio.</p>
<p>Erdi-erdian, bekoki-antzo</p>
<p>aurpegi atera dio;</p>
<p>atsaldean zulatu arte</p>
<p>autsak arro dezazkio.</p>
<p>Senar-emazteen tankera</p>
<p>bertsotan itzetik ortzera.</p>
<p>Nik esanik sinisten ez bada,</p>
<p>egin Uitzin galdera:</p>
<p>maiz atxoak tantaren etorriz</p>
<p>utzi du senarra atzera.</p>
<p>Neska banak oillo bana,</p>
<p>oroon atsaldeko jana.</p>
<p>Mutillek berek ekartzen dute</p>
<p>kantzari denen edana.</p>
<p>Sortu dutena jaten, edaten,</p>
<p>ba da aldi bateko lana.</p>
<p>Jan-ondoan, Bizkai-dantza:</p>
<p>bestek ez andretan dantza,</p>
<p>gizonik bada; ba dabillake</p>
<p>ur biurtu arte gantza.</p>
<p>Marimil da, bere bertsoekin,</p>
<p>orepil aren arraultza.</p>
<p>Kaskazuri'ren Otxanda,</p>
<p>ark egiñen dio txanda;</p>
<p>eskuak bezain zangoak arin</p>
<p>ditula ager-naiean da.</p>
<p>Emakunde, ta, dantzatu bage</p>
<p>ua bein ere egon aal-da?</p>
<p>Besteek dantzan leer egin,</p>
<p>ark berri-berritik ekin.</p>
<p>Plaza agirian, itsusi ez balitz,</p>
<p>dantza lezake «txakolin».</p>
<p>Sasoi artan sukal-zokoan</p>
<p>ez egoteak dio min.</p>
<p>Sukalde edo trabena,</p>
<p>esanen dizut urrena.</p>
<p>Oraingoz ere zintzo ta pakez</p>
<p>sartu dirade barrena.</p>
<p>Laratz-ondoan zer gerta dedin,</p>
<p>zeuk asma zenezakena.</p>
<p><hi rend='Bold'>ORAKUNDE</hi></p>
<p>Azken «Orakunde»-eguna</p>
<p>jainko txikiak diguna.</p>
<p>Neska ta mutil, atso ta agure,</p>
<p>dantzan ikusten tuguna.</p>
<p>Oroen dela itzak berak du</p>
<p>adirazpen ezaguna.</p>
<p>Illa dute zekorra,</p>
<p>—ikullun ba zan, bizkorra—.</p>
<p>Ari barnera eragiteko</p>
<p>ba da arraultze ta ziztorra.</p>
<p>Dantzatze'ez danak, bearko dizu</p>
<p>ixiritzeko dijiritzeko( mozkorra.</p>
<p>Janaldia bukatzean,</p>
<p>ezin-egona lurrean.</p>
<p>Aniz'ko Ganix dantzan asten da</p>
<p>oin batekin erpiñean.</p>
<p>Berak dantza, berak kanta,</p>
<p>almute baten gaiñean.</p>
<p><mentioned> <hi rend='Italic'>«Sagarraren adarraren</hi></mentioned></p>
<p><mentioned> <hi rend='Italic'>igarraren punttaren punttan</hi></mentioned></p>
<p><mentioned> <hi rend='Italic'>txoriñoa zegoianen kantari:</hi></mentioned></p>
<p><mentioned> <hi rend='Italic'>bai, txiruliru-li; ez, txiruliru-li...</hi></mentioned></p>
<p><mentioned> <hi rend='Italic'>Nork dantzatuko din soiñu ori?»</hi></mentioned></p>
<p>Lau ezkurrak ikazkin,</p>
<p>—lauek bina makillekin—</p>
<p>basoko babaz oroitu bage,</p>
<p>zorroa dutela berdin,</p>
<p>makil-dantza bat ematen dute</p>
<p>soiñu ezagun onekin:</p>
<p><mentioned> <hi rend='Italic'>«Iru txito izan, eta ama, lau;</hi></mentioned></p>
<p><mentioned> <hi rend='Italic'>oiek oillo egiteak pozten nau.</hi></mentioned></p>
<p><mentioned> <hi rend='Italic'>Gure txito oien ama, gaixoa,</hi></mentioned></p>
<p><mentioned> <hi rend='Italic'>axariak dantzara daroa.</hi></mentioned></p>
<p><mentioned> <hi rend='Italic'>Iru txito izan, eta lau galdu;</hi></mentioned></p>
<p><mentioned> <hi rend='Italic'>gure txito orien ama zerk jan du?</hi></mentioned></p>
<p><mentioned> <hi rend='Italic'>Gure txito orien ama, oilloa;</hi></mentioned></p>
<p><mentioned> <hi rend='Italic'>axariak moztu dio lepoa».</hi></mentioned></p>
<p>«Eskalapoin» eta abar,</p>
<p>—saldoko dantza ta bakar—</p>
<p>ardo-dantzetan ariak dira</p>
<p>gizaki gazte eta zaar.</p>
<p>Gero andreekin Bizkai-dantzan</p>
<p>asten dirade su-ta-gar.</p>
<p>Dantzaldi-oro zatoa,</p>
<p>gizonezkoen arloa.</p>
<p>Andrezkoeri begirapenez</p>
<p>betetzen dite basoa.</p>
<p>Ezpain-ukituz (lotsa-agerian)</p>
<p>azkeneraiño oso doa.</p>
<p>Baten batek etxean</p>
<p>bildur-bage lezake edan;</p>
<p>gorria baiño xuria naigo</p>
<p>osasunaren kaltean.</p>
<p>Senarrak dantza deza makilla</p>
<p>andrearen bizkarrean.</p>
<p>Egun ontan ez errenik</p>
<p>dantzarako gai ez denik.</p>
<p>Baiña bi ankak sendo dituna</p>
<p>limur da belaunetatik.</p>
<p>Buruz arro, mingaiñez bizkor</p>
<p>ez da azpira dezakenik.</p>
<p>Gure Peru eta Matxin</p>
<p>mingaiña gelditu ezin.</p>
<p>Ardandegitik atera dira</p>
<p>nor geldi txapelarekin.</p>
<p>Burrukan eldu baiño leenago</p>
<p>itzez luzaro dute ekin.</p>
<p>Odeiak legortean</p>
<p>keiñuka buru-gainean:</p>
<p>gaur erasoko, biar leertuko,</p>
<p>ostotsa alako batean.</p>
<p>Euririk ez, nekazaria</p>
<p>itxaropen alperrean.</p>
<p>—«Asi adi— dio Peru'k.</p>
<p>Matxin'ek: —Jo zak, nai baduk.</p>
<p>—Akit ondora. —Ator nigana.</p>
<p>—Ire bildur, beintzat, ez nauk.</p>
<p>—Eure denboran, esaidak, zenbat</p>
<p>giza-larru bilu dituk?».</p>
<p>—«Oraintxe bat geiago</p>
<p>isil-isil ez ba ago.</p>
<p>—Gizalarruak? ego-aize eran,</p>
<p>joanago bizkorrago:</p>
<p>oiu mintzo orrek barnean baiño</p>
<p>agoan dik indarrago».</p>
<p>—«Zerbait edan orduko</p>
<p>berriketak au mendeko.</p>
<p>I aiñako bat lurreratzea</p>
<p>ez diat, naski, luzeko.</p>
<p>Erdi-zaragi dagon batekin</p>
<p>burrukan ez nauk asiko».</p>
<p>—«Mozkor esan bear neri!</p>
<p>I baietz leenik erori?</p>
<p>—Mozkor gaixo bat lurreratzea</p>
<p>ez ike beti gauza aundi.</p>
<p>—Ik ez uke oinbeste kemen,</p>
<p>ala banengo ere ni».</p>
<p>—«Aul, ezer-ez, berrizu!</p>
<p>—Ume zirtzil mukizu!</p>
<p>Bego mingaiña, besoz mintza adi»—</p>
<p>sartu zaio ondora Peru.</p>
<p>Barnez otzak ez egon arren,</p>
<p>ez dira beela berotu.</p>
<p>Iñarrausi du lepoan,</p>
<p>koloka zegolakoan.</p>
<p>Oraindik ere tinkatzen ditu</p>
<p>zango-belaunak lerroan;</p>
<p>berak ere lotu du Peru</p>
<p>besape ta gerrondoan.</p>
<p>Erro bateen, tantai bi</p>
<p>gerriz gorago bereizi;</p>
<p>adaburuan antzumatu ta</p>
<p>naiz bat ondotik ebaki,</p>
<p>kuku egin ta zail da botatzen</p>
<p>bestea motz ez baledi.</p>
<p>Peru'k ar nai luke gaiña,</p>
<p>nekatuz ari izta-zaiña;</p>
<p>eskuz, ordea ezker izan ta</p>
<p>oker dabil eragiña.</p>
<p>Ezker-zangoz tinkatzen baita,</p>
<p>gero bestera du keiña.</p>
<p>Eskuiñetik ezkerrera,</p>
<p>ez baitu bere joera,</p>
<p>ezin okertuz lanak ba ditu;</p>
<p>asi da berriz bestera.</p>
<p>Barnean damu-liper bat aal-du</p>
<p>aterarik larratzera.</p>
<p>Gezurrean eskuz jo,</p>
<p>iztazaiñera nai orpo.</p>
<p>Ez du asmatzen;</p>
<p>ari da ta ari</p>
<p>bestea noiz lurrerako.</p>
<p>Nozpait bear ta, ustekabean</p>
<p>biek dute erori gaizto.</p>
<p>Larratza aldapa-antzean</p>
<p>saieska dira lurrean;</p>
<p>iraultze bi iru egin ondoan</p>
<p>Peru geldi da gaiñean .</p>
<p>Buruz gora aldapa artzen du</p>
<p>berriz iraul ez daitean.</p>
<p>Belarra dago gaindua,</p>
<p>asto-gernuz urdindua.</p>
<p>Usaiez edo... morroztu bage;</p>
<p>au da Matxinen patua!</p>
<p>Peru ezkerrak pozik antxe du</p>
<p>gogortzen ezker-eskua.</p>
<p>Beste eskuan, belar motza,</p>
<p>—ibilli da agin zorrotza—.</p>
<p>Nolaz ez ote-zan ara jausi</p>
<p>beste artako gorotza?</p>
<p>Matxin an dago zabal-zabalik</p>
<p>erakutsiaz okotza.</p>
<p>Eskuz nai luke tinkatu;</p>
<p>Peru'k goitik debekatu.</p>
<p>Bizkarrez gora jarri ezkero</p>
<p>ote-lezaken urratu.</p>
<p>Esku batez itsatsi dala</p>
<p>Matxin'ek Peru sumatu.</p>
<p>Andik egiñez indarra,</p>
<p>urra nai dio belarra.</p>
<p>Alako batez, entzuten dizu</p>
<p>belar-muturren zarrata.</p>
<p>Peru'k ostera, non eldu ba du;</p>
<p>ez, balitz itsas-ondarra.</p>
<p>Berriz indar eta oldar,</p>
<p>etsi beltzik ez du nai ar.</p>
<p>Agotik antzarka naiko,</p>
<p>ezpaiñetatikan apar;</p>
<p>ia gainduz ta azpira sartuz,</p>
<p>bildu du soiñean belar.</p>
<p>Oraindikan ez etsitzen;</p>
<p>zirauna antzo biurritzen.</p>
<p>Oiñez ta gerriz jare da, baiña</p>
<p>besotaz ez da jabetzen.</p>
<p>Gaiñekoek txil egin dezan</p>
<p>bein eta berriz otoizten.</p>
<p>Oztopoz dala jauzia</p>
<p>ateratzen aitzakia.</p>
<p>Atzera asteko itza nai luke,</p>
<p>zuti, burruka-berria.</p>
<p>Peru'k ez du nai; Matxin gaisoak</p>
<p>eskatu bear pakea.</p>
<p>Jeki ta ardandegira</p>
<p>etsai biak sartu dira.</p>
<p>An daudenetan batek galde du</p>
<p>nork nor bota dun sasira.</p>
<p>Orok begiak zorrotz dituzte</p>
<p>gure Matxin'i begira.</p>
<p>—Ez duk galdegin bearrik—</p>
<p>dio Xipo'k baztarretik.</p>
<p>Ez aal-duk iñoiz errekondoan</p>
<p>burrukan ikusi beirik?</p>
<p>Adar-puntara begira, nork dun</p>
<p>besteren ille-mototsik.</p>
<p>Belar ortatik ikusi:</p>
<p>Matxin diagu nagusi.</p>
<p>Ageri danez, ara nolako</p>
<p>eultzia dion erauntsi.</p>
<p>Peru'k berriz, adar zantzua</p>
<p>or zedukak atzimurtzi.</p>
<p>—Edan ezak —esan diote—</p>
<p>joan dakikan asarre;</p>
<p>beltzaren bidez asarre zana</p>
<p>aren bidez adiskide.</p>
<p>Egun artan etzun odolak</p>
<p>egin errekara bide.</p>
<p>Usu zetorren Iñaute,</p>
<p>beste nonbait «Aratuzte».</p>
<p>Iru egun on; laugarrena, aldiz,</p>
<p>erio oroi dan Austerre;</p>
<p>katuek eta txakurrek ere</p>
<p>barau egin oi baitute.</p>
<p>Artean jan, edan, dantza,</p>
<p>—piztiek ere bat antza—;</p>
<p>poz onen berri ez dunik ez da</p>
<p>ez arrosa ez arantza.</p>
<p>Damutan, aldez, ez da jekitzen</p>
<p>Ostiral Sainduz orantza.</p>
<p><hi rend='Bold'>AZARI-DANTZA</hi></p>
<p>Oillakunde, geienez,</p>
<p>Astelen-iaute-egunez.</p>
<p>Izenak berak dion bezala,</p>
<p>oillo-eguna da biltzez.</p>
<p>«Azari-dantza» esan zioten</p>
<p>giputzek beren izenez.</p>
<p>Jai onen etorburua</p>
<p>labur esatera noa:</p>
<p>pizti oiek maiz galdu baitute</p>
<p>axuri eta oilloa,</p>
<p>eizatzean eske dabizte</p>
<p>irauliz erri osoa.</p>
<p>Bizia bada, bizitan;</p>
<p>illa bada, larrutan:</p>
<p>agotzez bete, estekiz josi</p>
<p>mutillek alde banatan,</p>
<p>erdian batek daramalarik</p>
<p>makillaren muturrean.</p>
<p>Arraultzak bil oi leenago;</p>
<p>gaur oillo eta oillasko.</p>
<p>Axuri, oillo, galdu digunik</p>
<p>ba da tegietan asko.</p>
<p>Etxanderak eiztariari</p>
<p>besteren bat eskaiñiko.</p>
<p>Etxerik etxe kantatzen,</p>
<p>soiñua bera dantzatzen,</p>
<p>ate danetan ari dituzu</p>
<p>aal ditutenak asmatzen.</p>
<p>Egun ontan deus eman bage</p>
<p>etxe bat ez da gelditzen.</p>
<p>«Azariak sei axuri</p>
<p>galdu ditu bart bordan;</p>
<p>sei gizenenak eraman ditu,</p>
<p>artzaia dagola lotan».</p>
<p>«Azari deabru orrek</p>
<p>non ote-du zuloa?</p>
<p>Axuri-jaten arki baneza,</p>
<p>moztu nezaio lepoa».</p>
<p>«Sei oillo palta zaizkigu</p>
<p>etxeko oillategian.</p>
<p>Azariek, arranoek,</p>
<p>zer afari duten jan!».</p>
<p>«Pizti guziak iltzeko</p>
<p>banintz eiztari trebe,</p>
<p>inguruan bat bizirik</p>
<p>damurik utziko nuke».</p>
<p>«Andre zabal, zure etxean</p>
<p>oillorik ez dute ito.</p>
<p>Ortaz eman dezazuke</p>
<p>oillo, oillar, naiz oillasko».</p>
<p>«Egazti onik ez balitz,</p>
<p>zerriaren azpizuna,</p>
<p>urdai, arraultz edo ziztor,</p>
<p>zuk gogara duzuna».</p>
<p>«Neguan eizatu genitun</p>
<p>azkonarra ta arranoa.</p>
<p>Emen dakargu bizi-bizirik,</p>
<p>azari buztan-arroa».</p>
<p>«Sator-buxtanak pinta bat ardo,</p>
<p>sapelatsak arraultz pare.</p>
<p>Oillo ta axuri galtzalle onek</p>
<p>zerbait geiago nai luke».</p>
<p>«Oilloaz eskerrikasko,</p>
<p>ba dugu zerekin dantza.</p>
<p>Etxe ontako Andre eskuzabal,</p>
<p>Jainkoak bedeika zaitza».</p>
<p>Mutil batek oilloa...</p>
<p>makilla-puntan daroa.</p>
<p>Beste mutillek makilla banaz</p>
<p>darabillate auzoa.</p>
<p>Denek bana bil dutenean</p>
<p>jasoko dute zangoa.</p>
<p>Ostatu eta plazara,</p>
<p>oiu-irrintziz dantzara.</p>
<p>Azaritxoa erdian utzi</p>
<p>ta, oillodunen bi illara,</p>
<p>inguruan ari erakutsiz,</p>
<p>dantza dirade ontara.</p>
<p>«Axarko, lapur, zorrizu,</p>
<p>zenbat ardikume galdu?</p>
<p>Bana-banaka oillo oetara</p>
<p>begiak ortzak zorroztu.</p>
<p>Guk jaten ditugun artean,</p>
<p>ik egin ezak baru».</p>
<p>«To oillo bat eta to oillo bi;</p>
<p>or, muturrera ekarri,</p>
<p>oillategian baiño lotugo</p>
<p>gaisoak egonagati,</p>
<p>ez diek eltzen. Aseta agola</p>
<p>nai aal-diguk erakutsi?»</p>
<p>Oillo gaiso oek egalka</p>
<p>egiñez bildur-karaka,</p>
<p>azaria loturik arren</p>
<p>soilduko dira lumaka.</p>
<p>Axarko ori asarretu da</p>
<p>ortzez egiñez karraska.</p>
<p>Dantza danean bukatu,</p>
<p>ostatura dira sartu.</p>
<p>Ardo-dantzak an berri ditute;</p>
<p>gero gogo onez afaldu.</p>
<p>Afal-ondoan berriz dantzara;</p>
<p>eguna dute luzatu.</p>
<p><hi rend='Bold'>ANTZARA-JOKUA</hi></p>
<p>Ogeita lau ordu bage,</p>
<p>eldu da Astearte-iaute.</p>
<p>Batzun batzuek egun orrena</p>
<p>berorik irrika dute:</p>
<p>zaldun eder nor ageriko</p>
<p>andregaiaan aurkez-aurke.</p>
<p>Beor bareak etxean,</p>
<p>beor izuak larrean...</p>
<p>Eultzilari bat bizkar ezia</p>
<p>Gerrieder'ek etxean.</p>
<p>Mikel Eleder gaur buruzagi</p>
<p>jekiko da aren gaiñean.</p>
<p>Ba dira zenbait antzu,</p>
<p>neguuk ez baititu galdu.</p>
<p>Ote ta aiñarra ta amua janez,</p>
<p>gosea dute garaitu.</p>
<p>Etxekoetan otz gogorren ook</p>
<p>lur otzean dute etzangu.</p>
<p>Etxeko irastor bigun</p>
<p>oetarako dute igun.</p>
<p>Ez orrazerik bizkarretan,</p>
<p>ez nai mataillean legun;</p>
<p>basoetako esku-gabea</p>
<p>ezagutu dute zaldun.</p>
<p>Apaindu nai tutelarik;</p>
<p>iñon ere ez dute egonik;</p>
<p>buru ta buztan, lepo ta anketan</p>
<p>ez dite etsitzen girgillik.</p>
<p>Gorputz osoa kilika dute;</p>
<p>aientzat non da zaldunik?</p>
<p>Mariene'ko Illargi</p>
<p>baten gaiñean da jarri.</p>
<p>Ezle ona arren, zilipurdika</p>
<p>larratza-barna du jaurti.</p>
<p>Besteen batek —azkena dedi!—</p>
<p>joko du lurrez ipurdi.</p>
<p>Aizarrene'ko Muxu</p>
<p>an dago, begiak itsu.</p>
<p>Beorra apaintzen ari dalarik,</p>
<p>isatsez du milikatu;</p>
<p>ez, aurrena besteek bezala</p>
<p>isatsa tontortu balu.</p>
<p>Igaz, Domitxi Irurte'ko,</p>
<p>arturik beor-ostiko,</p>
<p>ez zan agertu plaza agerira;</p>
<p>aurten or da bigarrengo...</p>
<p>Urkabe aldera doazi</p>
<p>egiñik aal duten lerro.</p>
<p>An dago erri alaia</p>
<p>isten duela zelaia.</p>
<p>«Etxeaundi»ren bi aldeetan</p>
<p>dago esi orren taia,</p>
<p>zaldun beorren birundarako.</p>
<p>Ba dago begira-naia.</p>
<p>Ele-eder aurrean doa</p>
<p>geldiaraziz pausoa.</p>
<p>Bizkarrez gerri erakusten du</p>
<p>Maitederren gerrikoa.</p>
<p>Zugatzeen bezain trebe zaldian,</p>
<p>ebasten dio gogoa.</p>
<p>Danboliñak artean,</p>
<p>zelaiaren ertzean,</p>
<p>buruzagiaan soiñua asi du</p>
<p>asti geldi ederrean.</p>
<p>Beorrak ezi aal balitezke,</p>
<p>ark luzke bere mendean.</p>
<p><mentioned> <hi rend='Italic'>«Antzar zango-gorri orri,</hi></mentioned></p>
<p><mentioned> <hi rend='Italic'>zaldun-buruzagi,</hi></mentioned></p>
<p><mentioned> <hi rend='Italic'>lepoa erauzi. (biz) </hi></mentioned></p>
<p><mentioned> <hi rend='Italic'>Orrek duen gibel aundi</hi></mentioned></p>
<p><mentioned> <hi rend='Italic'>zure maiteari</hi></mentioned></p>
<p><mentioned> <hi rend='Italic'>biotzez eskaiñi.</hi></mentioned></p>
<p><mentioned> <hi rend='Italic'>Urrena agertzen diren mutillentzat</hi></mentioned></p>
<p><mentioned> <hi rend='Italic'>besteak utzi».</hi></mentioned></p>
<p>Antzarrik ederrena</p>
<p>zintzilik daukatena.</p>
<p>Bi zutabe ta goi-abeagaz</p>
<p>egiña duzu tresena.</p>
<p>Leenen-kolpean erauzi dio</p>
<p>lepo luze ta lerdena.</p>
<p>Denek jo diote txalo,</p>
<p>—nik dakidan bat ez da lo—.</p>
<p>Urren zaldunak, zaldia sartzen,</p>
<p>berekin du lana naiko.</p>
<p>Eskuz keiña, gutxiz utsegin;</p>
<p>an dago besterendako.</p>
<p>Goi-abearen gaiñetik</p>
<p>txirrikan kiribildurik,</p>
<p>eskutik soka, gora ta beera,</p>
<p>mutil bat ari da azpitik;</p>
<p>mutil lerdena sartzean, gora;</p>
<p>beera, txikia dalarik.</p>
<p>Beste keiñu bat ere egin;</p>
<p>oraingoz ere utsegin.</p>
<p>Zortzi antzara iltzen diraiño</p>
<p>poz du jendeak aiekin.</p>
<p>Antzar gaisoa, kara ta kara,</p>
<p>zangorik askatu ezin.</p>
<p>Mikel'ek, andik aurrera,</p>
<p>sartu arren urkabera,</p>
<p>eskuz bekoki, agur eiten du</p>
<p>gudu-zaldunen antzera,</p>
<p>bere mutillak lerro darraizkon</p>
<p>begiratuaz atzera.</p>
<p>Bat orain, bestea gero,</p>
<p>egiñik antzarak lepo,</p>
<p>beren tegira doaz beorrak</p>
<p>etorri baiño pozago.</p>
<p>Urka-ondoko soiñua</p>
<p>danboliñak dite jo.</p>
<p><mentioned> <hi rend='Italic'>«Astearte-iaute</hi></mentioned></p>
<p><mentioned> <hi rend='Italic'>edertu duzute,</hi></mentioned></p>
<p><mentioned> <hi rend='Italic'>buruzagiak taldearekin</hi></mentioned></p>
<p><mentioned> <hi rend='Italic'>Mutillik mazalik,</hi></mentioned></p>
<p><mentioned> <hi rend='Italic'>gudari bizkorrik,</hi></mentioned></p>
<p><mentioned> <hi rend='Italic'>Napar-Erregeak ba du Uitzi'n».</hi></mentioned></p>
<p><hi rend='Bold'>ASARREA TA PAKEA</hi></p>
<p>Ikullura doazela</p>
<p>biik sortu dute takela:</p>
<p>Jaunak ez bestek jantzi arronta</p>
<p>agertzea lege dela.</p>
<p>Sedazko zapi gorri lepoan</p>
<p>Goikotxeko'k dakarrela.</p>
<p>Joanekoak itza artu,</p>
<p>itzez samiñez mintzatu:</p>
<p>—Noren aginduz jantzi duk ori?</p>
<p>—Iri zer? Ez diat ostu.</p>
<p>—Iñor ez bezain ire burua</p>
<p>plazan nai aal-duk agertu?</p>
<p>...Nolabait duk ez-izenez</p>
<p>«Labea bai, ogirik ez».</p>
<p>Jateko doi ta jateko jori,</p>
<p>auzoan zorra adi danez.</p>
<p>Neskatx-aizea buruan sar zaik</p>
<p>pinpirin agertu naiez».</p>
<p>—Burutxuri'ren semea,</p>
<p>txoribururen umea,</p>
<p>bizkarrez lurra jo nai ez baduk</p>
<p>isil ezak aakaldea.</p>
<p>Zuen laratzak bestek ba zekin</p>
<p>darabiltzuten naastea.</p>
<p>—Leen il dudan lepa-zuti</p>
<p>ikusi duk girgil-gorri.</p>
<p>Erosi dunak lepoan lotuz,</p>
<p>jarri ziok apaingarri:</p>
<p>ari bezala biurrituko</p>
<p>lepame gangaildun ori.</p>
<p>Agotik ukabillera</p>
<p>bereela dute sarrera.</p>
<p>Ukaldia aalbait zuzentzen dute</p>
<p>begira ta sudurrera.</p>
<p>Mutil lagunak bereizi tute</p>
<p>biak igorriz etxera.</p>
<p>Goikotxeko seme ori</p>
<p>zan igaz mutil-nagusi.</p>
<p>Naaspilla zenbait sor zitula-ta</p>
<p>mutil soil zuten eraitsi.</p>
<p>Arrezkero billatzen zizun</p>
<p>asarre-bidea beti.</p>
<p>Odei ori ixildua,</p>
<p>ez da lurra mordindua;</p>
<p>baiña bakoitzak bere etxepean</p>
<p>piztu du bigarren sua;</p>
<p>bi tximist oiek ekarko dute</p>
<p>erauntsi amorratua.</p>
<p>Auzoen asarrea,</p>
<p>inpernuetako kea.</p>
<p>Elkarrengandik ezin alde ta</p>
<p>alde egin nai izatea.</p>
<p>Begiak gau, bekaiñen pean,</p>
<p>biotza atsegin bagea.</p>
<p>Etxean izketa gaiñez;</p>
<p>atetik ara tutik ez.</p>
<p>Egun geiena an igaro bear</p>
<p>lanak eskatzen dionez.</p>
<p>Otorduetan jaki guzia</p>
<p>samintzen dute mingaiñez.</p>
<p>Lanean ere, auzoa,</p>
<p>mugabitarte arloa.</p>
<p>Mugarri-zurrun dirade berak;</p>
<p>idekitzen ez agoa;</p>
<p>ardietan, saldo bakoitzak</p>
<p>ba du bere gizotsoa.</p>
<p>Bide bat onek arako,</p>
<p>beste bat ark bertarako;</p>
<p>tabernan ere sartzen ez dira</p>
<p>elkar ez an billatzeko.</p>
<p>Damurik, orde, baita bearrik</p>
<p>ate bat Elizarako.</p>
<p>Garizumaren adarra,</p>
<p>luzea, baiña bearra.</p>
<p>Azkenerako garbi dezate</p>
<p>beren pekatu zakarra.</p>
<p>Ezin dirudin ortako ba du</p>
<p>goiko laguntzak indarra.</p>
<p>Jainkoaren itza, sarkor,</p>
<p>oiek, ordea, entzungor.</p>
<p>Buru-belarri, gaur eta biar,</p>
<p>biotzez gaur ta biar sor.</p>
<p>Euri-jasa arek aitz aietatik</p>
<p>iges eiten du jauzikor.</p>
<p>Iduriz goizean intza,</p>
<p>koka da Jaunaren itza;</p>
<p>ark ezarian busti lezake</p>
<p>aen gogoaren mintza.</p>
<p>Apez Jaunak ez luke damu</p>
<p>muineraño sar baleza.</p>
<p>Gorrotoaren azala</p>
<p>lurrik elkorrena dala,</p>
<p>otoitz eta arren, Jaunari dago</p>
<p>luza bage entzun dezala.</p>
<p>Garizuma artan damu bagerik</p>
<p>errian ez diteala.</p>
<p>Urriskidez urteoro</p>
<p>barka oi dute maitaro;</p>
<p>barka bagerik bat ez daitela</p>
<p>ba du orduko itxaro.</p>
<p>Urruskidek zer adi duen</p>
<p>esanen dizut motxaro.</p>
<p>Erruskide, Urriskide,</p>
<p>balinba, leen <hi rend='Italic'>Orriskide,</hi></p>
<p><hi rend='Italic'>Orrits, otordu </hi>ona genuen.</p>
<p>Itxuraz ortik datorke,</p>
<p>gaur egunean galduxea dan</p>
<p>maite-bazkari <hi rend='Italic'>agape.</hi></p>
<p>Ez dakit nondik izena,</p>
<p>baiñan ola du izana:</p>
<p>urte-gorroto guziak barkaz,</p>
<p>ospatuz Pazkoa-jana,</p>
<p>etsai zanaakin biltzen da, Apaizak</p>
<p>Elizan aipa duana.</p>
<p>Sermoi edo Mezakoan</p>
<p>naiz Apaizaren altzoan</p>
<p>arri gogorrak bigundu dira,</p>
<p>—iñoiz baita sutondoan—:</p>
<p>Pazkoaz nork norekin bazkal</p>
<p>irakur ditu lerroan.</p>
<p>Joane ta Goikotxeko</p>
<p>entzun dira aien tarteko.</p>
<p>Goiz-axuri bat ba dute etxean</p>
<p>Urriskidez bazkaltzeko.</p>
<p>Egun artan biotz gogorrik</p>
<p>errian ez da agertuko.</p>
<p>Bekain aundiak erori,</p>
<p>begi berriak ageri;</p>
<p>Pazko-eguzki ederrarekin</p>
<p>auzo leio denak argi;</p>
<p>gorroto-ondoan maitea zer dan</p>
<p>etsai izanak soil daki.</p>
<p>Ote-da besotakorik</p>
<p>aiek bezin poz dagonik?</p>
<p>Amabitxien emaiarekin</p>
<p>asi dira goiz-goizetik,</p>
<p>opil adardun arrauztatuaz</p>
<p>lerde daritela agotik.</p>
<p>Lapur-mezan jaunartzea,</p>
<p>Meza Nagusiz pakea:</p>
<p>asarre bage pasa nai lute</p>
<p>danak datorren urtea.</p>
<p>Asmo guziak sendotzeko</p>
<p>kristau-bazkari maitea.</p>
<p>Atsalde-dantza leenena</p>
<p>ordezka anai-arrebena:</p>
<p>zortzikoetan aurre ta atzeko</p>
<p>bikorik asarreena...</p>
<p>Mutil-arteko asarre arek</p>
<p>emen izan zun azkena.</p>
        </body>
      </text>
      <text>
        <front>
          <head rend='Bold'><p>VII. DENOK BAT</p></head>
        </front>
        <body>
<p>Negu luzean bost ipui eder</p>
<p>egun ta gaualdietan</p>
<p>ikasi nitun, artazuritze,</p>
<p>garbari ta ardazleetan.</p>
<p>Gaualdi bat dut ezin-utzia</p>
<p>istori labur onetan,</p>
<p>ua baitago ezarrienik</p>
<p>euskaldunen biotzetan.</p>
<p>Ortakoz, aipa-bearra dizut</p>
<p>azi ninduten sukalde:</p>
<p>ain zuzen, etxe aren izena</p>
<p>leen dakizun «Errekalde».</p>
<p>Nere leenengo euskal-eskola,</p>
<p>nere sortetxeko alde.</p>
<p>Euskalerriko biotza dut nik,</p>
<p>artaz nai baduzu galde.</p>
<p>«Elbarren» zaion auzoan dago</p>
<p>errian dan aundiena;</p>
<p>goiko auzoan balego, buruz</p>
<p>ager liteke gaillena.</p>
<p>Errekatxo bat ondoan: ikus,</p>
<p>egoki dun ez, izena;</p>
<p>larraiña goien, iru sukalde,</p>
<p>berria irugarrena.</p>
<p>Aur nintzalarik, bi ama-alaba</p>
<p>banetan ziraden bizi.</p>
<p>Txikienean alaba unideek</p>
<p>arretaz ninduan azi.</p>
<p>«Beste sukalde» zitzaionera</p>
<p>zenbat aldiz nun igesi,</p>
<p>amonordeak —zeruan bedi—,</p>
<p>aal du gaurgeroz ikasi.</p>
<p>Artzai bazera, ba dakizu zer</p>
<p>dan «arkume gaitzetsia»;</p>
<p>—praile bizardun batek jarrita</p>
<p>ori nun izengoitia—.</p>
<p>Ainak, ama bat, bi ere ez aski,</p>
<p>gose-erasana guzia;</p>
<p>beti erkitu geldi-bearra,</p>
<p>ama geigoren isia.</p>
<p>Ama gaisoak, aurraldi batez,</p>
<p>titi baiñon aur geiago:</p>
<p>ez nindun gaiztoz goseak utzi.</p>
<p>Gaurgero zeruan dago.</p>
<p>Azken jaioa nintzalako, ni</p>
<p>besteak baiñon aulago:</p>
<p>bi iñude ta ama baiño amona</p>
<p>ez nuan gorrotoago.</p>
<p>Basagizonak ara ziraden</p>
<p>igande gauez ta neguz:</p>
<p>bizi giñanen belarri, biotz,</p>
<p>pozten ipuiez ta kantuz.</p>
<p>Jai egin eta, goiko ostatuan</p>
<p>oi baiño obeki afalduz,</p>
<p>basora baiño leen, an genitun</p>
<p>adiskidengana agertuz.</p>
<p>Bezperondoan, neska ta mutil,</p>
<p>—artzai gaisoak mendira—</p>
<p>larraiñetara, txelaietara</p>
<p>mordoskan banatzen dira.</p>
<p>«Ingurutxo» bi molda ditute,</p>
<p>ba da jendea begira.</p>
<p>Pelotan eta palankan ere</p>
<p>nekez palta da partida.</p>
<p>Bitarte artan isil basoa,</p>
<p>ez aste-eguneko oiurik:</p>
<p>aizkorak, zerrak, otsik ez eta</p>
<p>gurdiak ere ez negarrik.</p>
<p>Ango musika errian, dena,</p>
<p>aire berri biurturik.</p>
<p>Gaur Plazaola'k isillarazi,</p>
<p>trena arren ere, damurik.</p>
<p>Laguntasuna zer dan ba dakit</p>
<p>ikazkiñari ikasita:</p>
<p>baso-zugatzak alaxe dira</p>
<p>elkarren lagun azita.</p>
<p>Nekez jaiotzen dira bi ondo</p>
<p>elkar biurri itsatsita:</p>
<p>nekezagorik arki diteke</p>
<p>aien artean errita.</p>
<p>Atsaldea alai eman, afaldu,</p>
<p>basorakoan gurera,</p>
<p>bata besteren urrena sartuz</p>
<p>osatzen dute billera.</p>
<p>Berri ta kontu, ipui ta kanta,</p>
<p>kolkoa dute betea:</p>
<p>bakarrago da txondarrak zaitzen</p>
<p>basoan talogillea.</p>
<p>Guzien buru Iriondo da,</p>
<p>Ataun'go seme prestua;</p>
<p>oiu batekin eman oi zizun</p>
<p>goizean jeki-ordua.</p>
<p>«Ots, mutikoak» esan ordez, du</p>
<p>«Angelus» otoitza artua;</p>
<p>arekin —etzun berandutarrik—</p>
<p>argitzen zien burua.</p>
<p>Basorako gai ez zan arteo,</p>
<p>lan egin zun nekazari;</p>
<p>iñork bada, arek irabazi zun</p>
<p>izardi-bidez janari.</p>
<p>Naiz eta, noiz-bein, mutilzai zutik</p>
<p>arnasez ziteken ari,</p>
<p>erakutsia emanez zuten</p>
<p>bizkorrenen aitzindari.</p>
<p>Urrena Beltxa, Euskalerriko</p>
<p>jakingai danen gordairu;</p>
<p>buruan ipui ainbat ez, baiña</p>
<p>sakelan ere bai diru.</p>
<p>«Ikazkin beltzak sakela zuri»</p>
<p>esana betetzen digu:</p>
<p>aren andreak azi detzake</p>
<p>izan dituen amairu.</p>
<p>Urrena Irube, Donamarti'ko,</p>
<p>Amerikati itzulia;</p>
<p>ezkon-urtean il andrea an ta</p>
<p>senti zun ezin-etsia.</p>
<p>Geldi zitzaion diruaz, doi-doi</p>
<p>pagatu zuan ontzia.</p>
<p>Zeribait eldu bear, ta artu zun</p>
<p>basagizonen bizia.</p>
<p>Urrena Koxko, leen esandako</p>
<p>epotx, arbiazi-joa.</p>
<p>Esaten baita ziza larrean</p>
<p>bein nork ikusitakoa</p>
<p>ez dala azitzen? norbaitek begiz</p>
<p>geldirazi zun borroa.</p>
<p>Lepoa lodi, burua txiki,</p>
<p>ziza are eguterakoa.</p>
<p>Aren urrena Zarauz'ko Lete,</p>
<p>gain-zerran naiko egiña;</p>
<p>beti agotan erabiltzen zun</p>
<p>bere erriko txakoliña.</p>
<p>—Bakio'koak zer balio-omen?</p>
<p>Ixo Getari'ko miña—...</p>
<p>Alaare, napar-ardoagana</p>
<p>zun ezin-gordezko griña.</p>
<p>Gero Bustintza Mañari'koa,</p>
<p>itz laburreko gizona,</p>
<p>bere bizian baso-nagusi</p>
<p>baten mendean egona.</p>
<p>Mii-motelari bezala, kantan</p>
<p>mingaiña aska zitzaiona.</p>
<p>Saillean denak maiteena zuten,</p>
<p>ain baitzizun oial ona.</p>
<p>Gero, Oiartzun'go Mitxelena, leen</p>
<p>burni-olan ari izana,</p>
<p>deabru gorri, gizabeltz, lana</p>
<p>azala aiña alda zuana.</p>
<p>Kontrabandoan erori ta, asto</p>
<p>beltzarenak eramana;</p>
<p>muga-lagunen isilla, apezak</p>
<p>bezain gorde zedukana.</p>
<p>Eleder an zan, belarri-erne,</p>
<p>ipui ta bertsu jakin nai;</p>
<p>sukalde artan laratzak aiña</p>
<p>zekienik etzan nor-nai.</p>
<p>Ango kontu ta kanta alaietan</p>
<p>bat zan guzietan alai:</p>
<p>Euskalerria guzien Ama,</p>
<p>elkar ezagutuz anai.</p>
<p>Alako lagun, alako ola-jaun,</p>
<p>nagusiren gertaera,</p>
<p>arako aren zoritxar edo on,</p>
<p>beste aren biziera</p>
<p>esan ondoren, asten dituzu</p>
<p>bertso oberik nork aukera.</p>
<p>Zarauz'ko Lete'k onako onekin</p>
<p>eman zion asiera.</p>
<p>«Zazpi aizparen gai dan oiala</p>
<p>ebakirikan erditik,</p>
<p>alde batera iru soiñeko,</p>
<p>utzirikan lau bestetik.</p>
<p>Guraiziakin bereizi arren,</p>
<p>bakoitza bere aldetik,</p>
<p>ezagutzen da jantzi dirala</p>
<p>zazpiak oial batekin.</p>
<p>»Oialtzat artu zagun Euskera,</p>
<p>guraizitzat Bidasoa,</p>
<p>—ibai koxkor bat besterik ez da;</p>
<p>utsa... balitz itsasoa—.</p>
<p>Elkarren urbil daude zazpiak;</p>
<p>muga deitzen da Pausoa.</p>
<p>Zergatik izan ez bear degu</p>
<p>famili bakar osoa?</p>
<p>»Arbola baten zaiñatatikan</p>
<p>sortzen diran landareak</p>
<p>bezela gera, Bidasoa'ren</p>
<p>bi aldetako jendeak.</p>
<p>Berdiñak dira gure jatorri,</p>
<p>oitura eta legeak.</p>
<p>Ama Euskerak magal berean</p>
<p>azitako senideak».</p>
<p>«Oialarena ongi iduri zait,</p>
<p>—dio Beltza'k saietsetik—;</p>
<p>baiña sei zati diran tokian</p>
<p>zazpiren kontua nondi?</p>
<p>Bizkaia, Araba, Gipuzkoa ta</p>
<p>Zuberoa ta Lapurdi,</p>
<p>Naparroa bat ezagutzen dut</p>
<p>gezur-mugaz an-emendi.</p>
<p><hi rend='Italic'>»Zazpi </hi>baiño leen, esana aldatuz,</p>
<p>esagun, ba dirala <hi rend='Italic'>aski:</hi></p>
<p>Naparroa bat —eize gaisoa</p>
<p>bi zakur goseren jaki—.</p>
<p>Oso ta bakar Euskalerria</p>
<p>dela edozeiñek daki;</p>
<p>mugaz angoa Espaiñi ez da,</p>
<p>emengo au ere ez Prantzi.</p>
<p>»Lepoan zapi muga duela,</p>
<p>doi uki dio axala;</p>
<p>gorputza leengo ber-bera dula</p>
<p>zuur denak esan dezala.</p>
<p>Aizpa banaren mugarik ere ez,</p>
<p>izkuntza batago dala:</p>
<p>izketa-muga ezin ebaki</p>
<p>guraizeekin bezala.</p>
<p>»"Siñor" ta "Muxu" beste gauzarik</p>
<p>ez dut ikasi erderaz.</p>
<p>Prantzi aretan, Espaiñi ontan</p>
<p>beti mintzo naiz euskeraz.</p>
<p>Noranai noan, ateak zabal,</p>
<p>sartzen naiz arnasa lasaz.</p>
<p>Erdalerrian susmo gaiztoa</p>
<p>aiek nitaz, nik aietaz.</p>
<p>»Sei aizpa dira, kantak diona,</p>
<p>oial batetik jantziak.</p>
<p>Oial ortatik gorputz banari</p>
<p>neurri banan ebakiak.</p>
<p>Bat ez gerala liokenari</p>
<p>eskatu berri garbiak:</p>
<p>jantzi utsetik iñork ez ditu</p>
<p>bakoiztatzen familiak».</p>
<p>Beti bezala, Beltx orrek jaso</p>
<p>ditu txaloak ugari;</p>
<p>aren urrena kantan asteko</p>
<p>gogoz jarri da Mañari.</p>
<p>Ikasiren bat botako dio</p>
<p>Gernika'ko Aritzari.</p>
<p>Atzetik an du Irube Manex,</p>
<p>«Ohore Eskual-herriari».</p>
<p><mentioned>ARBOLA BAT</mentioned></p>
<p><mentioned> <hi rend='Italic'>«Arbola bat zan Paradisuan</hi></mentioned></p>
<p><mentioned> <hi rend='Italic'>Jaunak apropos jarria;</hi></mentioned></p>
<p><mentioned> <hi rend='Italic'>mundu guziak artu egion</hi></mentioned></p>
<p><mentioned> <hi rend='Italic'>lotsa ta itzal andia.</hi></mentioned></p>
<p><mentioned> <hi rend='Italic'>Bere azpian bizitea zan</hi></mentioned></p>
<p><mentioned> <hi rend='Italic'>Aita Adan'en gloria:</hi></mentioned></p>
<p><mentioned> <hi rend='Italic'>andik kanpora zer topau eban</hi></mentioned></p>
<p><mentioned> <hi rend='Italic'>ezpada negargarria?</hi></mentioned></p>
<p><mentioned> <hi rend='Italic'>Arbola dontsu aren azpian</hi></mentioned></p>
<p><mentioned> <hi rend='Italic'>bizi zan zeruan legez.</hi></mentioned></p>
<p><mentioned> <hi rend='Italic'>Eukozalako atsegin danak</hi></mentioned></p>
<p><mentioned> <hi rend='Italic'>eta nekerik baperez.</hi></mentioned></p>
<p><mentioned> <hi rend='Italic'>Ai, begiratu baleutse beti</hi></mentioned></p>
<p><mentioned> <hi rend='Italic'>lotsa on eta itzalez!</hi></mentioned></p>
<p><mentioned> <hi rend='Italic'>Munduan etzan gaur arkituko</hi></mentioned></p>
<p><mentioned> <hi rend='Italic'>onenbeste atsekabez.</hi></mentioned></p>
<p><mentioned> <hi rend='Italic'>Arbola bat zan Bizkaia'n bere,</hi></mentioned></p>
<p><mentioned> <hi rend='Italic'>neure anaie laztanak,</hi></mentioned></p>
<p><mentioned> <hi rend='Italic'>zeiñen azpian, pozez beterik,</hi></mentioned></p>
<p><mentioned> <hi rend='Italic'>egoten ziren asabak;</hi></mentioned></p>
<p><mentioned> <hi rend='Italic'>kerizpe zabal artan jarririk</hi></mentioned></p>
<p><mentioned> <hi rend='Italic'>egiñaz euren Batzarrak,</hi></mentioned></p>
<p><mentioned> <hi rend='Italic'>buztarri barik libre ta ederto</hi></mentioned></p>
<p><mentioned> <hi rend='Italic'>bizi ziran bizkaitarrak.</hi></mentioned></p>
<p><mentioned> <hi rend='Italic'>Bere azpian umildu ziran</hi></mentioned></p>
<p><mentioned> <hi rend='Italic'>Errege Gaztela'kuak,</hi></mentioned></p>
<p><mentioned> <hi rend='Italic'>eta lekurik ez eben izan</hi></mentioned></p>
<p><mentioned> <hi rend='Italic'>egundo, barriz, moruak.</hi></mentioned></p>
<p><mentioned> <hi rend='Italic'>Barriro gura ba-dogu izan</hi></mentioned></p>
<p><mentioned> <hi rend='Italic'>libre leen giñan lakuak,</hi></mentioned></p>
<p><mentioned> <hi rend='Italic'>itxi daiguzan erdaldunentzat</hi></mentioned></p>
<p><mentioned> <hi rend='Italic'>erdaldun diran kontuak.</hi></mentioned></p>
<p><mentioned> <hi rend='Italic'>Aiztu daiguzan geure artean</hi></mentioned></p>
<p><mentioned> <hi rend='Italic'>izan diran asarriak;</hi></mentioned></p>
<p><mentioned> <hi rend='Italic'>izan gaitezan anaiak eta</hi></mentioned></p>
<p><mentioned> <hi rend='Italic'>euskaldun zintzo garbiak.</hi></mentioned></p>
<p><mentioned> <hi rend='Italic'>Betor guraso zarren fedia,</hi></mentioned></p>
<p><mentioned> <hi rend='Italic'>betoz asaben legiak,</hi></mentioned></p>
<p><mentioned> <hi rend='Italic'>bere negarrak legortu daizan</hi></mentioned></p>
<p><mentioned> <hi rend='Italic'>ni jaio nintzan erriak.</hi></mentioned></p>
<p><mentioned> <hi rend='Italic'>O, neure Erri maite-maitea!</hi></mentioned></p>
<p><mentioned> <hi rend='Italic'>Zakustaz triste, negarrez;</hi></mentioned></p>
<p><mentioned> <hi rend='Italic'>zeure alabak euren buruak</hi></mentioned></p>
<p><mentioned> <hi rend='Italic'>baltzez estaldu dituez;</hi></mentioned></p>
<p><mentioned> <hi rend='Italic'>trentza-mordoak tiraka atara</hi></mentioned></p>
<p><mentioned> <hi rend='Italic'>ta sutara bota dabez;</hi></mentioned></p>
<p><mentioned> <hi rend='Italic'>gaur euskaldunak dirala orreik</hi></mentioned></p>
<p><mentioned> <hi rend='Italic'>ezin ezagutu leikez.</hi></mentioned></p>
<p><mentioned> <hi rend='Italic'>Isildu ziren neskatxen kantak,</hi></mentioned></p>
<p><mentioned> <hi rend='Italic'>mututu artzain-txistuak;</hi></mentioned></p>
<p><mentioned> <hi rend='Italic'>zelai zabal ta jolas-lekuak</hi></mentioned></p>
<p><mentioned> <hi rend='Italic'>gaur dira basamortuak;</hi></mentioned></p>
<p><mentioned> <hi rend='Italic'>arroak beera itxasoruntza</hi></mentioned></p>
<p><mentioned> <hi rend='Italic'>doazan errekatxuak</hi></mentioned></p>
<p><mentioned> <hi rend='Italic'>gau eta egun txilioz dagoz:</hi></mentioned></p>
<p><mentioned> <hi rend='Italic'>Ai! gara Gaztelakuak!</hi></mentioned></p>
<p><mentioned> <hi rend='Italic'>Bakarrik dakust pozkarritxu bat:</hi></mentioned></p>
<p><mentioned> <hi rend='Italic'>euskaldun ameen fedia...</hi></mentioned></p>
<p><mentioned> <hi rend='Italic'>Benturaz onek bigundu leike</hi></mentioned></p>
<p><mentioned> <hi rend='Italic'>Jaungoikozko asarria,</hi></mentioned></p>
<p><mentioned> <hi rend='Italic'>eta zerutik jatsi barriro</hi></mentioned></p>
<p><mentioned> <hi rend='Italic'>galdu zan libertadia,</hi></mentioned></p>
<p><mentioned> <hi rend='Italic'>mundua mundu bizi dakigun</hi></mentioned></p>
<p><mentioned> <hi rend='Italic'>Gernika'ko Arbolia».</hi></mentioned></p>
<p>Ba daki Irube'k —Beltxa'k esan-da—</p>
<p>sei eskualde dirala;</p>
<p>baiña, bertsotan ez da ain trebe, ta</p>
<p>jarraitzen du leen bezala.</p>
<p>«Gauden Eskualdun» mingaiñera du</p>
<p>gai berari dagokala:</p>
<p>fedez, euskaraz, zuzenez, orain</p>
<p>baiñon aundiago giñala.</p>
<p><mentioned>AGUR EUSKAL-ERRIA'RI</mentioned></p>
<p><mentioned> <hi rend='Italic'>«Zazpi Eskual-herriek</hi></mentioned></p>
<p><mentioned> <hi rend='Italic'>bat egin dezagun,</hi></mentioned></p>
<p><mentioned> <hi rend='Italic'>guziak bethi-bethi</hi></mentioned></p>
<p><mentioned> <hi rend='Italic'>gauden gu Eskualdun.</hi></mentioned></p>
<p><mentioned> <hi rend='Italic'>Agur eta ohore</hi></mentioned></p>
<p><mentioned> <hi rend='Italic'>Eskual-herriari:</hi></mentioned></p>
<p><mentioned> <hi rend='Italic'>Lapurdi, Baxenabar,</hi></mentioned></p>
<p><mentioned> <hi rend='Italic'>Zibero gaiñari;</hi></mentioned></p>
<p><mentioned> <hi rend='Italic'>Bizkai, Napar, Gipuzko</hi></mentioned></p>
<p><mentioned> <hi rend='Italic'>eta Arabari.</hi></mentioned></p>
<p><mentioned> <hi rend='Italic'>Zazpiak bat besarka</hi></mentioned></p>
<p><mentioned> <hi rend='Italic'>lot beitez elgarri.</hi></mentioned></p>
<p><mentioned> <hi rend='Italic'>Haritz eder bat ba da</hi></mentioned></p>
<p><mentioned> <hi rend='Italic'>gure mendietan,</hi></mentioned></p>
<p><mentioned> <hi rend='Italic'>zazpi adarrez dena</hi></mentioned></p>
<p><mentioned> <hi rend='Italic'>zabaltzen airetan,</hi></mentioned></p>
<p><mentioned> <hi rend='Italic'>Frantzia'n Espainia'n,</hi></mentioned></p>
<p><mentioned> <hi rend='Italic'>bi alderdietan:</hi></mentioned></p>
<p><mentioned> <hi rend='Italic'>hemen hiru, ta han lau,</hi></mentioned></p>
<p><mentioned> <hi rend='Italic'>bat da zazpiretan.</hi></mentioned></p>
<p><mentioned> <hi rend='Italic'>Ekhalde-Iberian</hi></mentioned></p>
<p><mentioned> <hi rend='Italic'>noiz othe-sortua?</hi></mentioned></p>
<p><mentioned> <hi rend='Italic'>Lau mila urthe huntan</hi></mentioned></p>
<p><mentioned> <hi rend='Italic'>hunat aldatua.</hi></mentioned></p>
<p><mentioned> <hi rend='Italic'>Hain handi eta azkar</hi></mentioned></p>
<p><mentioned> <hi rend='Italic'>lehen izatua...</hi></mentioned></p>
<p><mentioned> <hi rend='Italic'>Orai gure haritza</hi></mentioned></p>
<p><mentioned> <hi rend='Italic'>zion den murriztua!</hi></mentioned></p>
<p><mentioned> <hi rend='Italic'>Gure haritz hau azken</hi></mentioned></p>
<p><mentioned> <hi rend='Italic'>mende hautaraino</hi></mentioned></p>
<p><mentioned> <hi rend='Italic'>zaharturik ere, zen</hi></mentioned></p>
<p><mentioned> <hi rend='Italic'>eder bezein sano.</hi></mentioned></p>
<p><mentioned> <hi rend='Italic'>Bere lur hoin garbian</hi></mentioned></p>
<p><mentioned> <hi rend='Italic'>oso zagoeno,</hi></mentioned></p>
<p><mentioned> <hi rend='Italic'>gainetik zoakona</hi></mentioned></p>
<p><mentioned> <hi rend='Italic'>behar zen arrano.</hi></mentioned></p>
<p><mentioned> <hi rend='Italic'>Hi haiz, Eskual-herria,</hi></mentioned></p>
<p><mentioned> <hi rend='Italic'>haritz hori bera,</hi></mentioned></p>
<p><mentioned> <hi rend='Italic'>arrotza nausiturik</hi></mentioned></p>
<p><mentioned> <hi rend='Italic'>moztua sobera.</hi></mentioned></p>
<p><mentioned> <hi rend='Italic'>Oi, gure arbasoak,</hi></mentioned></p>
<p><mentioned> <hi rend='Italic'>ez, othoi, ez beira</hi></mentioned></p>
<p><mentioned> <hi rend='Italic'>zein goratik garen gu</hi></mentioned></p>
<p><mentioned> <hi rend='Italic'>jautsiak behera!</hi></mentioned></p>
<p><mentioned> <hi rend='Italic'>Gureak ziren lehen</hi></mentioned></p>
<p><mentioned> <hi rend='Italic'>bazter hauk guziak;</hi></mentioned></p>
<p><mentioned> <hi rend='Italic'>arbaasoek utziak,</hi></mentioned></p>
<p><mentioned> <hi rend='Italic'>hek irabaziak.</hi></mentioned></p>
<p><mentioned> <hi rend='Italic'>Guri esker Frantzia'k</hi></mentioned></p>
<p><mentioned> <hi rend='Italic'>eta Espaiñia'k</hi></mentioned></p>
<p><mentioned> <hi rend='Italic'>daduzkate dituzten</hi></mentioned></p>
<p><mentioned> <hi rend='Italic'>eremu handiak.</hi></mentioned></p>
<p><mentioned> <hi rend='Italic'>Mairu beltza zelarik</hi></mentioned></p>
<p><mentioned> <hi rend='Italic'>Espaiñia'n nausi,</hi></mentioned></p>
<p><mentioned> <hi rend='Italic'>Navas'en eskualdunak</hi></mentioned></p>
<p><mentioned> <hi rend='Italic'>egin zion jauzi.</hi></mentioned></p>
<p><mentioned> <hi rend='Italic'>Hark ekharri gatheak</hi></mentioned></p>
<p><mentioned> <hi rend='Italic'>han gintuen hautsi,</hi></mentioned></p>
<p><mentioned> <hi rend='Italic'>eta hilez bertzeak</hi></mentioned></p>
<p><mentioned> <hi rend='Italic'>igorri ihesi.</hi></mentioned></p>
<p><mentioned> <hi rend='Italic'>Orduan gure alde</hi></mentioned></p>
<p><mentioned> <hi rend='Italic'>oihuz zauden oro:</hi></mentioned></p>
<p><mentioned> <hi rend='Italic'>"Bere lurretan nausi</hi></mentioned></p>
<p><mentioned> <hi rend='Italic'>Eskualduna bego;</hi></mentioned></p>
<p><mentioned> <hi rend='Italic'>Frantzia'k, Espaiñia'k,</hi></mentioned></p>
<p><mentioned> <hi rend='Italic'>bai orai, bai gero,</hi></mentioned></p>
<p><mentioned> <hi rend='Italic'>deus khendu gabe dute</hi></mentioned></p>
<p><mentioned> <hi rend='Italic'>gerizatu gogo".</hi></mentioned></p>
<p><mentioned> <hi rend='Italic'>Gureez gure lehen</hi></mentioned></p>
<p><mentioned> <hi rend='Italic'>hain libro ginenak,</hi></mentioned></p>
<p><mentioned> <hi rend='Italic'>ezin ahantziz gaude</hi></mentioned></p>
<p><mentioned> <hi rend='Italic'>lehengo zuzenak.</hi></mentioned></p>
<p><mentioned> <hi rend='Italic'>Zee ametsak ditugun,</hi></mentioned></p>
<p><mentioned> <hi rend='Italic'>zer orhoitzapenak! </hi></mentioned></p>
<p><mentioned> <hi rend='Italic'>Jaungoikoan bakarrik</hi></mentioned></p>
<p><mentioned> <hi rend='Italic'>ba dakizka denak.</hi></mentioned></p>
<p><mentioned> <hi rend='Italic'>Ez bahaiz, eskualduna,</hi></mentioned></p>
<p><mentioned> <hi rend='Italic'>lehen bezein handi</hi></mentioned></p>
<p><mentioned> <hi rend='Italic'>aphaldu gabe, xutik</hi></mentioned></p>
<p><mentioned> <hi rend='Italic'>bederen egoadi,</hi></mentioned></p>
<p><mentioned> <hi rend='Italic'>odolez eta fedez</hi></mentioned></p>
<p><mentioned> <hi rend='Italic'>bethi berdin garbi,</hi></mentioned></p>
<p><mentioned> <hi rend='Italic'>bethi tink, atxikia</hi></mentioned></p>
<p><mentioned> <hi rend='Italic'>hire Euskarari.</hi></mentioned></p>
<p><mentioned> <hi rend='Italic'>Zuri gaude othoitzez,</hi></mentioned></p>
<p><mentioned> <hi rend='Italic'>Jaungoiko maitea,</hi></mentioned></p>
<p><mentioned> <hi rend='Italic'>lagun zazu zerutik</hi></mentioned></p>
<p><mentioned> <hi rend='Italic'>eskualdun jñendea.</hi></mentioned></p>
<p><mentioned> <hi rend='Italic'>Begira dezan bethi</hi></mentioned></p>
<p><mentioned> <hi rend='Italic'>lehengo fedea,</hi></mentioned></p>
<p><mentioned> <hi rend='Italic'>zor zaizkon zuzenekin</hi></mentioned></p>
<p><mentioned> <hi rend='Italic'>ardiets bakea».</hi></mentioned></p>
<p>Besteen kantak entzun osteak,</p>
<p>Oiartzun'go Mitxelena,</p>
<p>Euskalerrian ez baitzan ua</p>
<p>bertsolaririk aulena,</p>
<p>itsas-gizon ez izandu arren</p>
<p>aien berri zekiena,</p>
<p>buru ta mingain asi zitzaigun</p>
<p>itsasoetan barrena:</p>
<p><mentioned>ITSAS-GIZONA</mentioned></p>
<p><mentioned> <hi rend='Italic'>«Ikusia naiz zer bizimodu</hi></mentioned></p>
<p><mentioned> <hi rend='Italic'>zailla dan nedazalgoa.</hi></mentioned></p>
<p><mentioned> <hi rend='Italic'>Ez da atsegiña, lagunak, orain</hi></mentioned></p>
<p><mentioned> <hi rend='Italic'>arlotzat dugun basoa.</hi></mentioned></p>
<p><mentioned> <hi rend='Italic'>Zenbati bertsutan ageri bezain</hi></mentioned></p>
<p><mentioned> <hi rend='Italic'>alper ez da artzai gaisoa...</hi></mentioned></p>
<p><mentioned> <hi rend='Italic'>Ez da, geiagoz, atsegiñago</hi></mentioned></p>
<p><mentioned> <hi rend='Italic'>mariñelen itsasoa.</hi></mentioned></p>
<p><mentioned> <hi rend='Italic'>Arkaitz ta sasi besterik ez zan</hi></mentioned></p>
<p><mentioned> <hi rend='Italic'>itsas-egi murritzera</hi></mentioned></p>
<p><mentioned> <hi rend='Italic'>etorri ziran gure aitonak</hi></mentioned></p>
<p><mentioned> <hi rend='Italic'>bizitetxea autatzera.</hi></mentioned></p>
<p><mentioned> <hi rend='Italic'>Lur murritz onek bialdu zitun</hi></mentioned></p>
<p><mentioned> <hi rend='Italic'>itsasoen sabelera</hi></mentioned></p>
<p><mentioned> <hi rend='Italic'>neke gogorrez jateko billa... </hi></mentioned></p>
<p><mentioned> <hi rend='Italic'>maiz, eriotza arkitzera.</hi></mentioned></p>
<p><mentioned> <hi rend='Italic'>Leengo mendeetan gizon aundirik</hi></mentioned></p>
<p><mentioned> <hi rend='Italic'>itsasoak eman digu:</hi></mentioned></p>
<p><mentioned> <hi rend='Italic'>Mundu Berria sortu zalarik</hi></mentioned></p>
<p><mentioned> <hi rend='Italic'>euskaldunak an giñan gu.</hi></mentioned></p>
<p><mentioned> <hi rend='Italic'>Espaiñi'rekin, Portugal'ekin,</hi></mentioned></p>
<p><mentioned> <hi rend='Italic'>gure gizonak bulartsu...</hi></mentioned></p>
<p><mentioned> <hi rend='Italic'>Lurrak Elkano jaunari dio:</hi></mentioned></p>
<p><mentioned> <hi rend='Italic'>"Zuk leenik irauli nazu".</hi></mentioned></p>
<p><mentioned> <hi rend='Italic'>Fede-zur ez-ta diru-zur joan</hi></mentioned></p>
<p><mentioned> <hi rend='Italic'>giñala balitz eleta,</hi></mentioned></p>
<p><mentioned> <hi rend='Italic'>gogora bedi Urrestildarren</hi></mentioned></p>
<p><mentioned> <hi rend='Italic'>seme genun Antxieta,</hi></mentioned></p>
<p><mentioned> <hi rend='Italic'>—ark Gramatikaz erakus zigun</hi></mentioned></p>
<p><mentioned> <hi rend='Italic'>Guaranitarren izketa—;</hi></mentioned></p>
<p><mentioned> <hi rend='Italic'>inguru artan aipa dezagun</hi></mentioned></p>
<p><mentioned> <hi rend='Italic'>Jerolimo Ezpeleta.</hi></mentioned></p>
<p><mentioned> <hi rend='Italic'>Xabier aundik Malabaria'n</hi></mentioned></p>
<p><mentioned> <hi rend='Italic'>jarraituz esku-bidea,</hi></mentioned></p>
<p><mentioned> <hi rend='Italic'>aien izkuntzan ipiñi zuen</hi></mentioned></p>
<p><mentioned> <hi rend='Italic'>kristauen ikasbidea.</hi></mentioned></p>
<p><mentioned> <hi rend='Italic'>Izketa-doaiz beterik, Jaunak</hi></mentioned></p>
<p><mentioned> <hi rend='Italic'>ematen zion bidea.</hi></mentioned></p>
<p><mentioned> <hi rend='Italic'>Oraiño orduan erderaz gendun</hi></mentioned></p>
<p><mentioned> <hi rend='Italic'>euskaldun gaiso ook gurea.</hi></mentioned></p>
<p><mentioned> <hi rend='Italic'>Basati aiek jendatu naiez</hi></mentioned></p>
<p><mentioned> <hi rend='Italic'>Legazpi ta Urdaneta,</hi></mentioned></p>
<p><mentioned> <hi rend='Italic'>nagusi ordez guraso ziran</hi></mentioned></p>
<p><mentioned> <hi rend='Italic'>goituz juntxoen apeta.</hi></mentioned></p>
<p><mentioned> <hi rend='Italic'>Lope Agirre'k bere jabe egin</hi></mentioned></p>
<p><mentioned> <hi rend='Italic'>nai zuen Ameriketa.</hi></mentioned></p>
<p><mentioned> <hi rend='Italic'>Gure egun ootan iritxia du</hi></mentioned></p>
<p><mentioned> <hi rend='Italic'>Bolibar'ek aren seta.</hi></mentioned></p>
<p><mentioned> <hi rend='Italic'>Gudarietan ezin-utziak</hi></mentioned></p>
<p><mentioned> <hi rend='Italic'>Okendo eta Txurruka. </hi></mentioned></p>
<p><mentioned> <hi rend='Italic'>—Europa zaarrak iretsi nai zun</hi></mentioned></p>
<p><mentioned> <hi rend='Italic'>Itsaso bera marruka—</hi></mentioned></p>
<p><mentioned> <hi rend='Italic'>aundiagoa gure euskaldunak</hi></mentioned></p>
<p><mentioned> <hi rend='Italic'>aspaldi zuten burruka.</hi></mentioned></p>
<p><mentioned> <hi rend='Italic'>Testigu bege aien izena</hi></mentioned></p>
<p><mentioned> <hi rend='Italic'>ondatu zan punpuluka.</hi></mentioned></p>
<p><mentioned> <hi rend='Italic'>Bearrak eta ekaitzak bultzaz</hi></mentioned></p>
<p><mentioned> <hi rend='Italic'>galdua dute Iparra:</hi></mentioned></p>
<p><mentioned> <hi rend='Italic'>Iñork orduko ezagun zuten</hi></mentioned></p>
<p><mentioned> <hi rend='Italic'>Amerikan lur-batzarra.</hi></mentioned></p>
<p><mentioned> <hi rend='Italic'>Terranova'n ta Neu-Eskozia'n</hi></mentioned></p>
<p><mentioned> <hi rend='Italic'>zuten artu-eman zaarra.</hi></mentioned></p>
<p><mentioned> <hi rend='Italic'>Lur enparauak billatzen ere</hi></mentioned></p>
<p><mentioned> <hi rend='Italic'>izan zan aien bearra.</hi></mentioned></p>
<p><mentioned> <hi rend='Italic'>Neke gogorrez ezetsirikan</hi></mentioned></p>
<p><mentioned> <hi rend='Italic'>bakalloa ta balea,</hi></mentioned></p>
<p><mentioned> <hi rend='Italic'>bizibidea ateratzeko</hi></mentioned></p>
<p><mentioned> <hi rend='Italic'>debeku zuten pakea.</hi></mentioned></p>
<p><mentioned> <hi rend='Italic'>Euskalerrian pakeago zan</hi></mentioned></p>
<p><mentioned> <hi rend='Italic'>geldi zitzaien etxea:</hi></mentioned></p>
<p><mentioned> <hi rend='Italic'>an ere noiz-bein bere aurrekin</hi></mentioned></p>
<p><mentioned> <hi rend='Italic'>kezkaz zegoen andrea.</hi></mentioned></p>
<p><mentioned> <hi rend='Italic'>Euskalerritik urruntzekoan</hi></mentioned></p>
<p><mentioned> <hi rend='Italic'>itsas-egira begia;</hi></mentioned></p>
<p><mentioned> <hi rend='Italic'>laphurtar giputz lagun ditugu,</hi></mentioned></p>
<p><mentioned> <hi rend='Italic'>Urtubi, Ondarrabia.</hi></mentioned></p>
<p><mentioned> <hi rend='Italic'>Begoña, Arantzazu, Giadalupe'n</hi></mentioned></p>
<p><mentioned> <hi rend='Italic'>itsasoko Izar Maria;</hi></mentioned></p>
<p><mentioned> <hi rend='Italic'>"Itziar" "Antigoa" ta abar</hi></mentioned></p>
<p><mentioned> <hi rend='Italic'>biotzarentzat argia.</hi></mentioned></p>
<p><mentioned> <hi rend='Italic'>Jonas iretsi zun arraiari</hi></mentioned></p>
<p><mentioned> <hi rend='Italic'>arpoia zorrotz sartzean,</hi></mentioned></p>
<p><mentioned> <hi rend='Italic'>ama ura bera zuten agotan</hi></mentioned></p>
<p><mentioned> <hi rend='Italic'>ta batipat biotzean.</hi></mentioned></p>
<p><mentioned> <hi rend='Italic'>Miñaren miñez aldegin naiez</hi></mentioned></p>
<p><mentioned> <hi rend='Italic'>arek isatsa arrotzean,</hi></mentioned></p>
<p><mentioned> <hi rend='Italic'>ontzi ta gizon galdu zetzaken</hi></mentioned></p>
<p><mentioned> <hi rend='Italic'>zurrunbillozko leizean.</hi></mentioned></p>
<p><mentioned> <hi rend='Italic'>Besoak ez du zeri eldu, ta</hi></mentioned></p>
<p><mentioned> <hi rend='Italic'>itsasoan tinka ezin;</hi></mentioned></p>
<p><mentioned> <hi rend='Italic'>ugin zutian tinka nai badu,</hi></mentioned></p>
<p><mentioned> <hi rend='Italic'>arek darama berekin.</hi></mentioned></p>
<p><mentioned> <hi rend='Italic'>Ontziak ez du besorik, baiña</hi></mentioned></p>
<p><mentioned> <hi rend='Italic'>ekaitzen indarrarekin</hi></mentioned></p>
<p><mentioned> <hi rend='Italic'>sabel zabala urez bete, ta</hi></mentioned></p>
<p><mentioned> <hi rend='Italic'>itsasoaren ondakin.</hi></mentioned></p>
<p><mentioned> <hi rend='Italic'>Naiko etsai zan itsasoa, ta,</hi></mentioned></p>
<p><mentioned> <hi rend='Italic'>beren artean senide,</hi></mentioned></p>
<p><mentioned> <hi rend='Italic'>eusko anaiak uretan ziran</hi></mentioned></p>
<p><mentioned> <hi rend='Italic'>mendiko artzaien kide.</hi></mentioned></p>
<p><mentioned> <hi rend='Italic'>Alkartasuna egiña zuten</hi></mentioned></p>
<p><mentioned> <hi rend='Italic'>beti zitezen aiskide,</hi></mentioned></p>
<p><mentioned> <hi rend='Italic'>besterantzeko itsas-lapurrei</hi></mentioned></p>
<p><mentioned> <hi rend='Italic'>utzirikan beren bide.</hi></mentioned></p>
<p><mentioned> <hi rend='Italic'>Amairugarren mendetik asiz</hi></mentioned></p>
<p><mentioned> <hi rend='Italic'>emezortzigarrenera</hi></mentioned></p>
<p><mentioned> <hi rend='Italic'>ez zan mugarik gure itxasoan:</hi></mentioned></p>
<p><mentioned> <hi rend='Italic'>oro zebiltzan batera.</hi></mentioned></p>
<p><mentioned> <hi rend='Italic'>Saiets-errien mende ez izanik,</hi></mentioned></p>
<p><mentioned> <hi rend='Italic'>biurtzen ziran etxera,</hi></mentioned></p>
<p><mentioned> <hi rend='Italic'>beren arteko autsi-osoak</hi></mentioned></p>
<p><mentioned> <hi rend='Italic'>itzemanez konpontzera.</hi></mentioned></p>
<p><mentioned> <hi rend='Italic'>Bizkaitar, giputz eta laphurtar,</hi></mentioned></p>
<p><mentioned> <hi rend='Italic'>bizigai-billa, pakean,</hi></mentioned></p>
<p><mentioned> <hi rend='Italic'>leengo gorroto beltzak utzita</hi></mentioned></p>
<p><mentioned> <hi rend='Italic'>zebiltzan itsas-barnean.</hi></mentioned></p>
<p><mentioned> <hi rend='Italic'>Etsaigo aiek —ez da arrigarri—</hi></mentioned></p>
<p><mentioned> <hi rend='Italic'>berritu litezkenean,</hi></mentioned></p>
<p><mentioned> <hi rend='Italic'>elkar-maitea sendotzen omen</hi></mentioned></p>
<p><mentioned> <hi rend='Italic'>zuten "Faisan" ugartean.</hi></mentioned></p>
<p><mentioned> <hi rend='Italic'>Ugarte onek jabe ezaguna</hi></mentioned></p>
<p><mentioned> <hi rend='Italic'>fraide-etxe bat zun Laphurdi'n,</hi></mentioned></p>
<p><mentioned> <hi rend='Italic'>Zubero'koa deritzaiona,</hi></mentioned></p>
<p><mentioned> <hi rend='Italic'>bere mendeko lurrekin.</hi></mentioned></p>
<p><mentioned> <hi rend='Italic'>Fraide artean anaitasuna</hi></mentioned></p>
<p><mentioned> <hi rend='Italic'>Kristo'ren pakearekin;</hi></mentioned></p>
<p><mentioned> <hi rend='Italic'>arrantzaleek aien biotza</hi></mentioned></p>
<p><mentioned> <hi rend='Italic'>sumatu zuten berekin.</hi></mentioned></p>
<p><mentioned> <hi rend='Italic'>Lur-billatzaille, gudari, lapur,</hi></mentioned></p>
<p><mentioned> <hi rend='Italic'>amaika gizon bulartsu,</hi></mentioned></p>
<p><mentioned> <hi rend='Italic'>aien nekeen berririk bage</hi></mentioned></p>
<p><mentioned> <hi rend='Italic'>itsasoak onda ditu.</hi></mentioned></p>
<p><mentioned> <hi rend='Italic'>Eguneroko arrentzalea</hi></mentioned></p>
<p><mentioned> <hi rend='Italic'>ain gogoangarri duzu:</hi></mentioned></p>
<p><mentioned> <hi rend='Italic'>neke ta atseden, ekaitz ta pake</hi></mentioned></p>
<p><mentioned> <hi rend='Italic'>itsaso, legor... kezkatsu.</hi></mentioned></p>
<p><mentioned> <hi rend='Italic'>"Etxe-egunetan" gorputza pake,</hi></mentioned></p>
<p><mentioned> <hi rend='Italic'>baiña biotza du larri.</hi></mentioned></p>
<p><mentioned> <hi rend='Italic'>Emazte ta aurren jaki ta jantzi</hi></mentioned></p>
<p><mentioned> <hi rend='Italic'>nola ditzaken ekarri.</hi></mentioned></p>
<p><mentioned> <hi rend='Italic'>Mundu onetan gizonik bada</hi></mentioned></p>
<p><mentioned> <hi rend='Italic'>gizartean errukarri,</hi></mentioned></p>
<p><mentioned> <hi rend='Italic'>arrantzalea diteke, naski,</hi></mentioned></p>
<p><mentioned> <hi rend='Italic'>denen antzatako jarri.</hi></mentioned></p>
<p><mentioned> <hi rend='Italic'>Itsas-gizonak emaztea du</hi></mentioned></p>
<p><mentioned> <hi rend='Italic'>goezean goizik senardun,</hi></mentioned></p>
<p><mentioned> <hi rend='Italic'>eguerdian etxe-andere,</hi></mentioned></p>
<p><mentioned> <hi rend='Italic'>arratserako alargun.</hi></mentioned></p>
<p><mentioned> <hi rend='Italic'>Galerna eta zurrunbilloa</hi></mentioned></p>
<p><mentioned> <hi rend='Italic'>ditu ez-usteko lagun;</hi></mentioned></p>
<p><mentioned> <hi rend='Italic'>goizean urak bare dira, ta</hi></mentioned></p>
<p><mentioned> <hi rend='Italic'>arratsaldean tontordun.</hi></mentioned></p>
<p><mentioned> <hi rend='Italic'>Aize biguiñak oiala aizatuz</hi></mentioned></p>
<p><mentioned> <hi rend='Italic'>doala, astren da kantari;</hi></mentioned></p>
<p><mentioned> <hi rend='Italic'>aizetzarraren erronkarekin</hi></mentioned></p>
<p><mentioned> <hi rend='Italic'>otoitz ona du marmari.</hi></mentioned></p>
<p><mentioned> <hi rend='Italic'>Batzutan isil bestetan alai,</hi></mentioned></p>
<p><mentioned> <hi rend='Italic'>arrantza-naiez ugari,</hi></mentioned></p>
<p><mentioned> <hi rend='Italic'>itsasoaren mugimentua</hi></mentioned></p>
<p><mentioned> <hi rend='Italic'>eragiñez biotzari.</hi></mentioned></p>
<p><mentioned> <hi rend='Italic'>Geroenean arrantza aaztu ta</hi></mentioned></p>
<p><mentioned> <hi rend='Italic'>bizia du gal-ordean;</hi></mentioned></p>
<p><mentioned> <hi rend='Italic'>berea soil ez, an utzi ditu</hi></mentioned></p>
<p><mentioned> <hi rend='Italic'>andrea ta aurrak etxean.</hi></mentioned></p>
<p><mentioned> <hi rend='Italic'>Burruka latza besoan eta</hi></mentioned></p>
<p><mentioned> <hi rend='Italic'>latzagoa biotzean,</hi></mentioned></p>
<p><mentioned> <hi rend='Italic'>bukatuko da nozbait... itsaso</hi></mentioned></p>
<p><mentioned> <hi rend='Italic'>ankerrak gogo dunean.</hi></mentioned></p>
<p><mentioned> <hi rend='Italic'>Onez bukatu bada, aaztu zaio;</hi></mentioned></p>
<p><mentioned> <hi rend='Italic'>ez daki zenbakarrena.</hi></mentioned></p>
<p><mentioned> <hi rend='Italic'>Arrisku bera gorderik dauka</hi></mentioned></p>
<p><mentioned> <hi rend='Italic'>uste baiño leen, urrena.</hi></mentioned></p>
<p><mentioned> <hi rend='Italic'>Gaiztoz dalarik —ain aundi baita</hi></mentioned></p>
<p><mentioned> <hi rend='Italic'>itsasoaren barrena—</hi></mentioned></p>
<p><mentioned> <hi rend='Italic'>non ondatu dan berririk ez da:</hi></mentioned></p>
<p><mentioned> <hi rend='Italic'>galdu zan oiu arena.</hi></mentioned></p>
<p><mentioned> <hi rend='Italic'>Itsas-gizonak merezi badu</hi></mentioned></p>
<p><mentioned> <hi rend='Italic'>neer kantean tokia,</hi></mentioned></p>
<p><mentioned> <hi rend='Italic'>arrantzalea, gizagajoa,</hi></mentioned></p>
<p><mentioned> <hi rend='Italic'>ez daukat aaztuz utzia.</hi></mentioned></p>
<p><mentioned> <hi rend='Italic'>Gizon artean nekatzen danak</hi></mentioned></p>
<p><mentioned> <hi rend='Italic'>izena nekazaria;</hi></mentioned></p>
<p><mentioned> <hi rend='Italic'>arrantzaleak "erio-lagun"</hi></mentioned></p>
<p><mentioned> <hi rend='Italic'>ez luke gaizki jarria».</hi></mentioned></p>
<p>Mikel Eleder erne zegoen</p>
<p>kantetan asi naiean;</p>
<p>ez zun burua irauli bear</p>
<p>istori eder zurrean:</p>
<p>istori aunitz, ipui ere bai,</p>
<p>da Naparroa zaarrean.</p>
<p>Iru Bigaen Zerga artu zuen</p>
<p>atsegin litekenean.</p>
<p><mentioned>IRU BIGAEN ZERGA</mentioned></p>
<p><mentioned> «Kristo munduan agertu baiño</mentioned></p>
<p><mentioned> serogei urtez leendanik</mentioned></p>
<p><mentioned> <hi rend='Italic'>Kimbro </hi>zeritzen gizon batzuek</mentioned></p>
<p><mentioned> sartu ziran Iparretik.</mentioned></p>
<p><mentioned> Prantzi-mugako Baretonsdarrek</mentioned></p>
<p><mentioned> aiekin elkar arturik,</mentioned></p>
<p><mentioned> ondatu zuten gure Erronkari</mentioned></p>
<p><mentioned> etxe oro kiskalirik.</mentioned></p>
<p><mentioned> Ordaiñak eman gureek, eta,</mentioned></p>
<p><mentioned> betiko gerra-saria;</mentioned></p>
<p><mentioned> bi zaldi gazte, lau ankak zuri,</mentioned></p>
<p><mentioned> izar zuri bekokia,</mentioned></p>
<p><mentioned> —denook dakigu alaxe zala</mentioned></p>
<p><mentioned> Berdabio'ren zaldia—;</mentioned></p>
<p><mentioned> urtero aiek billatzen, neke,</mentioned></p>
<p><mentioned> irauli arren mendia.</mentioned></p>
<p><mentioned> Argatik edo, iru bei gero,</mentioned></p>
<p><mentioned> ortz, adar, kolore, bardin;</mentioned></p>
<p><mentioned> aietan ere auta detzaten,</mentioned></p>
<p><mentioned> amar dakazte berekin.</mentioned></p>
<p><mentioned> Amairu ehun irurogeita</mentioned></p>
<p><mentioned> irugarren urterekin</mentioned></p>
<p><mentioned> Baretonsdarrek betiko zerga</mentioned></p>
<p><mentioned> pagatzen zuten utsegin.</mentioned></p>
<p><mentioned> Nola berritu zuten, ta nola</mentioned></p>
<p><mentioned> oraindi duten ordaintzen,</mentioned></p>
<p><mentioned> erne bazaute, lagun maiteak,</mentioned></p>
<p><mentioned> saiatuko naiz garbitzen</mentioned></p>
<p><mentioned> Orain arte esan dudan orrentzat</mentioned></p>
<p><mentioned> ez da paperik agertzen;</mentioned></p>
<p><mentioned> aurrerakoen garbitasunak</mentioned></p>
<p><mentioned> Erronkari'n dira arkitzen.</mentioned></p>
<p><mentioned> Bi artzai ziran, Pierres Sansoler,</mentioned></p>
<p><mentioned> eta Petiri Karrika:</mentioned></p>
<p><mentioned> beren ardiak nork leen eradan</mentioned></p>
<p><mentioned> maiz ari ziran auzika.</mentioned></p>
<p><mentioned> Alako batez Petiri'k Pierres</mentioned></p>
<p><mentioned> asarrez il du kalika:</mentioned></p>
<p><mentioned> Erronkari ta Biarno, ontatik</mentioned></p>
<p><mentioned> asi ziran elkar-ilka.</mentioned></p>
<p><mentioned> Biarnotarrek atzeman zuten</mentioned></p>
<p><mentioned> Karrika'ren emaztea;</mentioned></p>
<p><mentioned> sabela urratuz kendu zioten</mentioned></p>
<p><mentioned> barnean zeukan semea.</mentioned></p>
<p><mentioned> Au itotzeko arildu zuten</mentioned></p>
<p><mentioned> ama gaisooren estea.</mentioned></p>
<p><mentioned> Odol geigoren billa, suten da</mentioned></p>
<p><mentioned> Erronkari'ko jendea.</mentioned></p>
<p><mentioned> Pierresenean, ain zuzen ere,</mentioned></p>
<p><mentioned> bataio-ondoko oturuntza,</mentioned></p>
<p><mentioned> maaitiarrak baertan il zituten;</mentioned></p>
<p><mentioned> ez amarekin umezurtza.</mentioned></p>
<p><mentioned> Beste gizon bat bizirik utzi;</mentioned></p>
<p><mentioned> zedin ama-aurren laguntza.</mentioned></p>
<p><mentioned> Kalesak, ustez isillik, asi</mentioned></p>
<p><mentioned> ziran Areta'n onuntza.</mentioned></p>
<p><mentioned> Leiotik jauzi neskamea, ta,</mentioned></p>
<p><mentioned> eman baitzien goraintzi,</mentioned></p>
<p><mentioned> baretonsdarrek jende-biltzeko</mentioned></p>
<p><mentioned> inguruetan irrintzi.</mentioned></p>
<p><mentioned> Irrintziaren oiartzunari</mentioned></p>
<p><mentioned> laisterkan egiñik aintzi,</mentioned></p>
<p><mentioned> arroil batean atzeman, eta</mentioned></p>
<p><mentioned> kalesak il-gogor utzi.</mentioned></p>
<p><mentioned> Urtzainki, Isaba, Garde, Ustarrotz,</mentioned></p>
<p><mentioned> Erronkari-ibar osoa</mentioned></p>
<p><mentioned> gizonez ustu. Beste ainbeste</mentioned></p>
<p><mentioned> Baretons Biarnokoa.</mentioned></p>
<p><mentioned> Onek eta arek laguntzat deitzen</mentioned></p>
<p><mentioned> du okola, Erioa;</mentioned></p>
<p><mentioned> esaten errez da non asten dan</mentioned></p>
<p><mentioned> bi erreren gorrotoa.</mentioned></p>
<p><mentioned> Naparroa'ko Erregeak nai</mentioned></p>
<p><mentioned> luke egin bien pakea.</mentioned></p>
<p><mentioned> Alperrik. Urren Apezpikuak</mentioned></p>
<p><mentioned> egin nai du bitartea.</mentioned></p>
<p><mentioned> Ez da pakerik. Aundiagoa</mentioned></p>
<p><mentioned> errien gerra-gosea.</mentioned></p>
<p><mentioned> Ez-ustekoan, noizbait... ba dute</mentioned></p>
<p><mentioned> artzai-mendiek pakea.</mentioned></p>
<p><mentioned> Mugan daukate Aragoa'ko</mentioned></p>
<p><mentioned> Anso deritzan arana:</mentioned></p>
<p><mentioned> arek auzia ebaki die,</mentioned></p>
<p><mentioned> entzuna da aren esana:</mentioned></p>
<p><mentioned> "Baretonsgoek paga bezate</mentioned></p>
<p><mentioned> aurrera, leen oitzen zana".</mentioned></p>
<p><mentioned> Urterik ez du zergak utsegin</mentioned></p>
<p><mentioned> ordudanik guregana.</mentioned></p>
<p><mentioned> Ernaz-mendi'ra joan nai duna</mentioned></p>
<p><mentioned> Uztaren amalauean:</mentioned></p>
<p><mentioned> an biltzen ñdira San Martin-arri</mentioned></p>
<p><mentioned> dalakoaren oiñean.</mentioned></p>
<p><mentioned> Amar beitatik iru bereizi</mentioned></p>
<p><mentioned> meurri berdin-berdiñean;</mentioned></p>
<p><mentioned> gero, gaebitu, auzirik sortu</mentioned></p>
<p><mentioned> balitz arte-barrenean.</mentioned></p>
<p><mentioned> Ango-emengo Alkate Jaunak</mentioned></p>
<p><mentioned> urbildurik biz batean,</mentioned></p>
<p><mentioned> aiek azpitik, oiek gaiñetik,</mentioned></p>
<p><mentioned> eskuak arri-gaiñean,</mentioned></p>
<p><mentioned> sendoagorik zin-egiteko</mentioned></p>
<p><mentioned> jartzen tute gurutzean,</mentioned></p>
<p><mentioned> Isabakoak denen gaiñetik</mentioned></p>
<p><mentioned> daduzkalarik mendean.</mentioned></p>
<p><mentioned> Ola daukela, prantses-izkuntzan</mentioned></p>
<p><mentioned> esan oi dute iru aldiz:</mentioned></p>
<p><mentioned> <hi rend='Italic'>"Pax avant",</hi> au da, "Pakea aurrera",</mentioned></p>
<p><mentioned> gorroto-naiak itzaliz.</mentioned></p>
<p><mentioned> Artzai-artean gaur ere ba da</mentioned></p>
<p><mentioned> erra-bidea aldez-aldez;</mentioned></p>
<p><mentioned> baiña naiago "pakea aurrera"</mentioned></p>
<p><mentioned> itz au gogora ekarriz.</mentioned></p>
<p><mentioned> Ahetze'k eta Saraitzu'koek</mentioned></p>
<p><mentioned> Baxenabarrekoekin</mentioned></p>
<p><mentioned> artzai-arteko autsi-mautsiak</mentioned></p>
<p><mentioned> urtero ditute berdin.</mentioned></p>
<p><mentioned> Udan onera, neguan ara</mentioned></p>
<p><mentioned> dabiltz beren ardiekin;</mentioned></p>
<p><mentioned> ez litzake eder asarretzea</mentioned></p>
<p><mentioned> odol-anaia anaiekin.</mentioned></p>
<p><mentioned> Egiazko dan istori zaarrez</mentioned></p>
<p><mentioned> Naparroa'k ba du ugari;</mentioned></p>
<p><mentioned> au bezain zaarrik eta berririk</mentioned></p>
<p><mentioned> Europa'n ez da nabari.</mentioned></p>
<p><mentioned> Lekuko dago Ernaz-mendia,</mentioned></p>
<p><mentioned> lekuko San Martin-arri,</mentioned></p>
<p><mentioned> Erronkaldarrak, Baretonsdarrak</mentioned></p>
<p><mentioned> lekuko ditezke ekarri».</mentioned></p>
<p>Txokoan ixil bazan beste bat</p>
<p>ere, kanta-zai zegona:</p>
<p>goierritarra, buru-zuria,</p>
<p>azkeneko Ola-gizona;</p>
<p>aitona, baiñan oraindik leeden;</p>
<p>bera, Matxin Lekuona.</p>
<p>Kantuz asteko zoratzen zegon;</p>
<p>entzungo dezu ziona:</p>
<p><mentioned>AZKENEKO OLA-GIZONA</mentioned></p>
<p><mentioned> «Tiriki-tauki-tauki,</mentioned></p>
<p><mentioned> <hi rend='Italic'>mailluaren otsa...</hi></mentioned></p>
<p><mentioned> <hi rend='Italic'>Gaur gora nai nukela</hi></mentioned></p>
<p><mentioned> <hi rend='Italic'>nik Gabi-arotza,</hi></mentioned></p>
<p><mentioned> <hi rend='Italic'>bai burni-arotza,</hi></mentioned></p>
<p><mentioned> <hi rend='Italic'>mailluaren otsa.</hi></mentioned></p>
<p><mentioned> Tiriki-tauki-tauki...</mentioned></p>
<p><mentioned> <hi rend='Italic'>Olaren durunda</hi></mentioned></p>
<p><mentioned> <hi rend='Italic'>gure ibar-zelaietan</hi></mentioned></p>
<p><mentioned> <hi rend='Italic'>noiztandik entzun da? </hi></mentioned></p>
<p><mentioned> <hi rend='Italic'>Noztandik entzun da</hi></mentioned></p>
<p><mentioned> <hi rend='Italic'>Olaren durunda?</hi></mentioned></p>
<p><mentioned> <hi rend='Italic'>Leenen maillukaria,</hi></mentioned></p>
<p><mentioned> <hi rend='Italic'>omen Tubalkain;</hi></mentioned></p>
<p><mentioned> <hi rend='Italic'>leenengo Ola-gizona,</hi></mentioned></p>
<p><mentioned> <hi rend='Italic'>antziñako Matxin.</hi></mentioned></p>
<p><mentioned> <hi rend='Italic'>Orduan mundikan-nai</hi></mentioned></p>
<p><mentioned> <hi rend='Italic'>mendiak meatza;</hi></mentioned></p>
<p><mentioned> <hi rend='Italic'>mendiak meatza, ta</hi></mentioned></p>
<p><mentioned> <hi rend='Italic'>basoak ikatza.</hi></mentioned></p>
<p><mentioned> <hi rend='Italic'>Basoak ikatza, ta</hi></mentioned></p>
<p><mentioned> <hi rend='Italic'>beso-zaiñak gatza,</hi></mentioned></p>
<p><mentioned> <hi rend='Italic'>kintaleko maillua</hi></mentioned></p>
<p><mentioned> <hi rend='Italic'>"matxin" batek dantza.</hi></mentioned></p>
<p><mentioned> <hi rend='Italic'>Beti </hi>—tiriki-tauki—</mentioned></p>
<p><mentioned> <hi rend='Italic'>eztarrian kanta,</hi></mentioned></p>
<p><mentioned> <hi rend='Italic'>ardoz ondo bustita,</hi></mentioned></p>
<p><mentioned> <hi rend='Italic'>etzedin narranta.</hi></mentioned></p>
<p><mentioned> <hi rend='Italic'>Dantza-sokarik bazan,</hi></mentioned></p>
<p><mentioned> <hi rend='Italic'>an Gabi-arotza;</hi></mentioned></p>
<p><mentioned> <hi rend='Italic'>tobera-jotzen, berriz,</hi></mentioned></p>
<p><mentioned> <hi rend='Italic'>ez bait-zan arrotza...</hi></mentioned></p>
<p><mentioned> <hi rend='Italic'>...gaberdian gaberdi,</hi></mentioned></p>
<p><mentioned> <hi rend='Italic'>eztairikan bazan,</hi></mentioned></p>
<p><mentioned> <hi rend='Italic'>gure Ola-gizona</hi></mentioned></p>
<p><mentioned> <hi rend='Italic'>antxen izango zan.</hi></mentioned></p>
<p><mentioned> <hi rend='Italic'>Erriko pesta-zurri</hi></mentioned></p>
<p><mentioned> <hi rend='Italic'>zezenikan aal-zan? </hi></mentioned></p>
<p><mentioned> <hi rend='Italic'>eskuan kapa gorri,</hi></mentioned></p>
<p><mentioned> <hi rend='Italic'>buruz beera plazan.</hi></mentioned></p>
<p><mentioned> <hi rend='Italic'>Onean jostaillu, ta</hi></mentioned></p>
<p><mentioned> <hi rend='Italic'>leertzean eztanda... </hi></mentioned></p>
<p><mentioned> <hi rend='Italic'>obeto adituko</hi></mentioned></p>
<p><mentioned> <hi rend='Italic'>bi bertsoz esanda.</hi></mentioned></p>
<p><mentioned> <hi rend='Italic'>"Esku" itzetikan bezain</hi></mentioned></p>
<p><mentioned> <hi rend='Italic'>zuzen eskukada,</hi></mentioned></p>
<p><mentioned> <hi rend='Italic'>"Matxin" itzetik datoar</hi></mentioned></p>
<p><mentioned> <hi rend='Italic'>zuzen "matxinada".</hi></mentioned></p>
<p><mentioned> <hi rend='Italic'>"Matxinoak" Azpeitin</hi></mentioned></p>
<p><mentioned> <hi rend='Italic'>Jesus-zigortzaile,</hi></mentioned></p>
<p><mentioned> <hi rend='Italic'>aurpegia beltz-gorri</hi></mentioned></p>
<p><mentioned> <hi rend='Italic'>beti ikus bat-zaie.</hi></mentioned></p>
<p><mentioned> <hi rend='Italic'>Azpeiti dala Azpeiti,</hi></mentioned></p>
<p><mentioned> <hi rend='Italic'>Riojan San Millan... </hi></mentioned></p>
<p><mentioned> <hi rend='Italic'>an bai, euskal-amaren,</hi></mentioned></p>
<p><mentioned> <hi rend='Italic'>burni-barrak pillan!</hi></mentioned></p>
<p><mentioned> <hi rend='Italic'>Baiñan, besterik beste,</hi></mentioned></p>
<p><mentioned> <hi rend='Italic'>Matxinoen poza</hi></mentioned></p>
<p><mentioned> <hi rend='Italic'>beti, </hi>tiriki-tauki,</mentioned></p>
<p><mentioned> <hi rend='Italic'>mailluaren otsa.</hi></mentioned></p>
<p><mentioned> <hi rend='Italic'>Mendian Zear-ola</hi></mentioned></p>
<p><mentioned> <hi rend='Italic'>errekan Gabia...</hi></mentioned></p>
<p><mentioned> <hi rend='Italic'>Gabi-olaetako</hi></mentioned></p>
<p><mentioned> taukaren <hi rend='Italic'>aundia.</hi></mentioned></p>
<p><mentioned> Tiriki-daunga-gaunga</mentioned></p>
<p><mentioned> <hi rend='Italic'>onen oiartzuna</hi></mentioned></p>
<p><mentioned> <hi rend='Italic'>Euskalerri guzian</hi></mentioned></p>
<p><mentioned> <hi rend='Italic'>nork ez dun entzuna!</hi></mentioned></p>
<p><mentioned> <hi rend='Italic'>Ots onixi eskerrak</hi></mentioned></p>
<p><mentioned> <hi rend='Italic'>"Bizkaitik, burnia";</hi></mentioned></p>
<p><mentioned> <hi rend='Italic'>an labratuz mundua</hi></mentioned></p>
<p><mentioned> <hi rend='Italic'>txoil bai-dago ornia.</hi></mentioned></p>
<p><mentioned> <hi rend='Italic'>Ez Bizkaia bakarrik;</hi></mentioned></p>
<p><mentioned> <hi rend='Italic'>Euskalerri dana:</hi></mentioned></p>
<p><mentioned> <hi rend='Italic'>dan guztia Ola-zar</hi></mentioned></p>
<p><mentioned> <hi rend='Italic'>leen bait-degu izana.</hi></mentioned></p>
<p><mentioned> <hi rend='Italic'>"Izana" diot, eta</hi></mentioned></p>
<p><mentioned> <hi rend='Italic'>ala da izan ere... </hi></mentioned></p>
<p><mentioned> <hi rend='Italic'>antziñako "Ola-zarrak"</hi></mentioned></p>
<p><mentioned> <hi rend='Italic'>gaur "orma-zar" daude.</hi></mentioned></p>
<p><mentioned> <hi rend='Italic'>Urrestilla'n amairu</hi></mentioned></p>
<p><mentioned> <hi rend='Italic'>ziran, bai galantik! </hi></mentioned></p>
<p><mentioned> <hi rend='Italic'>Banan-banan geldi, ta</hi></mentioned></p>
<p><mentioned> <hi rend='Italic'>jun bear guk andik.</hi></mentioned></p>
<p><mentioned> <hi rend='Italic'>Ni Legazpira nintzan</hi></mentioned></p>
<p><mentioned> <hi rend='Italic'>gazte ta lerdena</hi></mentioned></p>
<p><mentioned> <hi rend='Italic'>—Bengoleako Olean</hi></mentioned></p>
<p><mentioned> <hi rend='Italic'>neu nintzan gaztena—.</hi></mentioned></p>
<p><mentioned> <hi rend='Italic'>Au ere gelditu zan... </hi></mentioned></p>
<p><mentioned> <hi rend='Italic'>an zan gure pena!...</hi></mentioned></p>
<p><mentioned> <hi rend='Italic'>Gipuzkoan Bengola</hi></mentioned></p>
<p><mentioned> <hi rend='Italic'>geldi zan azkena.</hi></mentioned></p>
<p><mentioned> <hi rend='Italic'>An zan gure pena!</hi></mentioned></p>
<p><mentioned> <hi rend='Italic'>Oletan azkena...</hi></mentioned></p>
<p><mentioned> <hi rend='Italic'>Ez da geroztik iñon</hi></mentioned></p>
<p><mentioned> tiriki-tau <hi rend='Italic'>otsik;</hi></mentioned></p>
<p><mentioned> <hi rend='Italic'>ez du iñork ezagutzen</hi></mentioned></p>
<p><mentioned> <hi rend='Italic'>gaur Gabi-arotzik... </hi></mentioned></p>
<p><mentioned> ...tiriki-tau <hi rend='Italic'>otsik</hi></mentioned></p>
<p><mentioned> <hi rend='Italic'>ez Gabi-arotzik.</hi></mentioned></p>
<p><mentioned> <hi rend='Italic'>Baiñan, mundua mundu,</hi></mentioned></p>
<p><mentioned> <hi rend='Italic'>nik Matxin izena...</hi></mentioned></p>
<p><mentioned> <hi rend='Italic'>Leenena Matxin bazan,</hi></mentioned></p>
<p><mentioned> <hi rend='Italic'>Matxin baita azkena».</hi></mentioned></p>
<p>Ez dira aspertu jardunez, baiña</p>
<p>basora joan-beharra:</p>
<p>bidean diran arte, ba dute</p>
<p>illargiaren adarra.</p>
<p>Aiek nai baiño leen asiko du</p>
<p>zabaltzen egunabarra;</p>
<p>ozenagoa jo bearko du</p>
<p>Iriondo'k deadarra.</p>
<p>Aien etzauntza,zarba ta garo:</p>
<p>ezurrendako gogorra;</p>
<p>ekaitz-burrunba datorrenean</p>
<p>gaitz-erdi, balitz legorra.</p>
<p>Erantzi-bage lo egiñean,</p>
<p>ez gozatzen soin-enborra;</p>
<p>gaur, biar, etzi, ezin pagatu</p>
<p>gorputzari zaion zorra.</p>
<p>Udan Egoak legortzen dula</p>
<p>zokoenik dan baztarra,</p>
<p>txabol batean ainbat lagunek</p>
<p>sumatzen dute su-garra!</p>
<p>Itzul-iraulka lorik egin ez,</p>
<p>egunez arlo zakarra;</p>
<p>alaare, Iriondo'k naiago omen-du</p>
<p>etzauntza artako aiñarra.</p>
<p>Bein edo beste, basoz kanpora</p>
<p>gauean bada gelditzen,</p>
<p>oge zurian ezin asmatu</p>
<p>omen-du lorik egiten.</p>
<p>Berriz basoko kdamaiña txarra</p>
<p>duelarik atzematen,</p>
<p>«emen nauk, lagun, zer lo ederra!»</p>
<p>agotik zaio jalkitzen.</p>
<p>Etxe sendoan bizi giñanook</p>
<p>oraindi kontu-kontari,</p>
<p>neguko gauak izan genitun</p>
<p>belarrien asegarri.</p>
<p>Gauak laburtzen asiak ziran,</p>
<p>ekin bearko lanari;</p>
<p>aegun luzeko nekeaz ezin</p>
<p>gau motxean ipuika ari.</p>
        </body>
      </text>
      <text>
        <front>
          <head rend='Bold'><p>VIII. AXURTARO</p></head>
        </front>
        <body>
<p>Zozo-mikote bero da asia;</p>
<p>eldu da «Apiril biribil».</p>
<p>Martxo gogorrak aurrera ardirik</p>
<p>artaldeetan ezin il.</p>
<p>Eska ditio, beti bezala,</p>
<p>arten ere beste egun bi;</p>
<p>esker gaiztoaz bialdu dizu:</p>
<p>«Ez nauk iretzat opari-il».</p>
<p>«Nere ardirik txarrenak zekik</p>
<p>egiten zazpi oin-salto.</p>
<p>Bizirik utzi ditidakenak</p>
<p>ba dituk urren-urteko.</p>
<p>Otsa-il baiño ankerrago aiz,</p>
<p>katamotz-il odolgiro.</p>
<p>Aurten il adi goseak, eta</p>
<p>neguak berriz biztuko».</p>
<p>Laister arditan Jorra-illa da;</p>
<p>elurra aldegiña dugu,</p>
<p>ustez era-bat.</p>
<p>Kukuak ere</p>
<p>kantu motela jo baitu.</p>
<p>Ardi zaar eta aitona zaarrak</p>
<p>dutenean aren zantzu,</p>
<p>urren urteko bizia dute</p>
<p>zain-ezurretan sumatu.</p>
<p>Elurte luzez orein amabost</p>
<p>zapal-zapal zan belarra,</p>
<p>zuti-zuti da margoa argituz</p>
<p>arturik eguzki-garra.</p>
<p>Tartean dabil Egoa legun</p>
<p>arrotuz aren kalparra.</p>
<p>Sagu-kabi da ta arkume-oge</p>
<p>alorreko sapelarra.</p>
<p>Larre-zerriak ezkurretatik</p>
<p>azkazal-gorri zetozen;</p>
<p>oreindik elur-bildu bat beste</p>
<p>ageri da Basakaitz'en.</p>
<p>Aurtengo neguz, Lekunberri'ko</p>
<p>«zakurrek» lana ba zuten;</p>
<p>urde-zantzu ta basurderena</p>
<p>ez baitzituen bereizten.</p>
<p>Baraibar'kotik Balerdi'raiño</p>
<p>nibirri-nabar mailloa;</p>
<p>zimur-gunetan elurra ba da,</p>
<p>ez beela alde-egitekoa.</p>
<p>Aren bizkarra iduri oi zait</p>
<p>«zebra» deritzon astoa.</p>
<p>Aurki da larruz alda-bearra</p>
<p>ausartzen balitz Egoa.</p>
<p>Zugatz-niniak leertzear daude,</p>
<p>—ara bi pagondo ostotu—;</p>
<p>ziza-larreak ostilika antza</p>
<p>euntzetan dira gaillendu.</p>
<p>Biar, erriko Santa Garazi;</p>
<p>artziren batek aal balu,</p>
<p>ermitarako puska legorra</p>
<p>ziza-arraultz-talo goxo du.</p>
<p>Ernal-ardiak ba deramaztea</p>
<p>bizkortzen alorrez-alor;</p>
<p>erdi-bearrak argaltzen ditu,</p>
<p>naiz eman negua bizkor.</p>
<p>Sapelar biguin, karda beratza,</p>
<p>belarrik balitz susperkor,</p>
<p>ta arbi-ostoa... beren ondoan</p>
<p>ez badute nabari iñor.</p>
<p>Artzaiak aurrez artaldea du,</p>
<p>ardi bakarra atzetikan...</p>
<p>doi-doi bizi da Martxo'k utzita;</p>
<p>bizkor daiteke soroan;</p>
<p>belarri biak lurrera ditu</p>
<p>muturrarekin jokoan;</p>
<p>begiak ere zulo berera</p>
<p>zuzentzen oraiñokoan.</p>
<p>Lau egun bage jasoko ditu</p>
<p>buru, belarri ta bagi;</p>
<p>artziak ziztu dagionean</p>
<p>ez geigo belarri-nagi;</p>
<p>baten urrena beela bestea</p>
<p>buruarekin itzuli:</p>
<p>bost egun bage artaldean da,</p>
<p>ez duke jun nai atzeti.</p>
<p>Zintzarriaren miia, aurrenetik</p>
<p>ez darabil aldenbeste;</p>
<p>sudur-estua, eztul-karkara:</p>
<p>Erio du adiskide.</p>
<p>Usu, urrats-oro zintzarri-miia</p>
<p>giltz osoan jo dezake:</p>
<p>Apirila'ren esana ala dan</p>
<p>ager da luzaro bage.</p>
<p>Amobost egun alorrez alor,</p>
<p>biamonean larrera,</p>
<p>umerik ezin artu baiazezan,</p>
<p>—naikoa zun bizitzea—;</p>
<p>artantxu eta sasi-arditan</p>
<p>illez gaitza ta gosea,</p>
<p>aiek bezala zilipurdika</p>
<p>bizkor emango du urtea.</p>
<p>Errekalde'ko saldoarekin</p>
<p>Mikel artzai berria da;</p>
<p>neska-mutillak atzeti doaz</p>
<p>bidenabar arbitara.</p>
<p>Alorren mugak aldatzen dira</p>
<p>ardi-milixken gogara;</p>
<p>zotzik arririk an baldin bada,</p>
<p>izu ditute barnera.</p>
<p>Arbia atera ta arbia garbi,</p>
<p>gurdi bat egitekoa;</p>
<p>biamoneko bazka nai dute</p>
<p>gordetzeko jai osoa.</p>
<p>Dantzatzen dute elkarren leian</p>
<p>ik itaia, nik aiztoa,</p>
<p>arlo ondorean eseri eta</p>
<p>zaitzeko pakez saldoa.</p>
<p>Pillo bat, bi, iru, naikoa dute;</p>
<p>muga banetan jar dira</p>
<p>geldi, ardiak idukitzeko:</p>
<p>biltzak, orde, pilpira.</p>
<p>Mugarria ainbat gotor ez daude,</p>
<p>ba datoz biak erdira;</p>
<p>mintza nai, eta mintzoa asirik,</p>
<p>eten, arat-onat bira.</p>
<p>Ondoko zitzak, arriak, buka;</p>
<p>ezin aurkitu zer-jaurti;</p>
<p>ardien mutur lotsa-bageak</p>
<p>errez urra du barruti</p>
<p>ase beterik —ez nai orduko—,</p>
<p>baiñan, etzaten dira asi;</p>
<p>oraintxe gure bi oon mintzoa</p>
<p>eten bage daite jalki.</p>
<p>Etzan diranak auznarka daude,</p>
<p>buru-belarriak zutik;</p>
<p>batño, marrakaz artegin daukan</p>
<p>axuriaz oroiturik.</p>
<p>Ari bidea mozten errez da</p>
<p>etxera-muga gorderik;</p>
<p>an jarri dira dama-galaiak,</p>
<p>biotza apur bat lasarik.</p>
<p>En etzan da bat ume-miñetan</p>
<p>buruz lurrari josia;</p>
<p>ara da artzaia, ardia berez</p>
<p>ezin baledi balia.</p>
<p>Oartu bage an du kume bat</p>
<p>jaio ta beela zutia;</p>
<p>amak limika dezan orduko</p>
<p>elurra bezain zuria.</p>
<p>Mutilla atzera neskarengana,</p>
<p>gogo duna jalki naiez;</p>
<p>iñolaz ere mintzoa dute</p>
<p>biarko Garazi-jaiez.</p>
<p>Biak dirade joatekoaK,</p>
<p>ez iñor ikus-bearrez:</p>
<p>«nik nor ikusi , ni nork ikusi»</p>
<p>aztu zaie zorionez.</p>
<p>Mutil mazalak isil-gorde bat</p>
<p>ezin koka biotzean:</p>
<p>lau ziza-larre aratu ditu</p>
<p>argi-urratzez batean...</p>
<p>kolkoa betez etxeratu da,</p>
<p>gorde ditu baztarrean...</p>
<p>gosari eder egiñen dute</p>
<p>biar Meza-ondorean.</p>
<p>Ele-ederrek gogora dio</p>
<p>gaztaiñaroko kemena,</p>
<p>—axurtaroko egun lasaiaz</p>
<p>bat beste jo ditekena—</p>
<p>lanaren aundiz arritu-ta aitak</p>
<p>biei aitortu ziena;</p>
<p>gaztain-gaiñeti kantatu zion</p>
<p>biotzaren asperena;</p>
<p>muxar-eizea... Baiña: «Ara!» —dio</p>
<p>Gerrieder'ek bet-betan—.</p>
<p>«Beste bat duzu, lepoa luze,</p>
<p>etzanik ume-miñetan».</p>
<p>Ordu artantxe, esana danez,</p>
<p>biak ziran eztaietan;</p>
<p>mutillak andik urra-bearra,</p>
<p>min du begi-biotzetan.</p>
<p>Ardi gaisoa, neke ta neke</p>
<p>alperretan indar-aldi.</p>
<p>Argira-naiak ez du zorrotik</p>
<p>besoa baizik agiri.</p>
<p>Burua oker ote-daukanen,</p>
<p>ote-dan gorputzez aundi,</p>
<p>ba du kezkarik;</p>
<p>baiña aundiena</p>
<p>mugan utzi dun Garazi.</p>
<p>Bien tartean an beste batek</p>
<p>neke-bage egin du umea:</p>
<p>udazkenean ala jalki oi</p>
<p>da sagar umo-alea.</p>
<p>Artzai berriek nola dakite</p>
<p>umagintzako legea?</p>
<p>Bein edo bitan ikusi arren,</p>
<p>ari izanak du antzea.</p>
<p>Beatzak aalbati legun sartuaz</p>
<p>ukitu dio burua;</p>
<p>ez dakar oker —besoengandik</p>
<p>apur bat atzeratua—;</p>
<p>besoetatik barnera bultzaz</p>
<p>bereela du zuzendua;</p>
<p>alaz guziaz, erdigite au</p>
<p>ba liteke luzatua.</p>
<p>Artaldean dan ardi ñoena</p>
<p>dalarik, axuria aundi;</p>
<p>lanak ba ditu! laguntzen dio</p>
<p>daginean indarraldi.</p>
<p>Oinbesterekin, ordua aurrera,</p>
<p>urbildu da bazkal-aldi;</p>
<p>burua nozbait atera du, ta</p>
<p>an da guzia atzeti.</p>
<p>Bat eta beste, ba da alorretik</p>
<p>aldegiteko garaia;</p>
<p>gure Mikel'i erdi-bagerik</p>
<p>geldi zaio mintza-naia.</p>
<p>Axuri bana esku banetan,</p>
<p>entzunez marraka-alaia;</p>
<p>amen atzetik erdi-negarrez,</p>
<p>arturik aien usaia;</p>
<p>zelai-langara diran ezkero,</p>
<p>beren artaldea aurretik,</p>
<p>bi maitaleak alkartu dira,</p>
<p>itza bestera aldaturik.</p>
<p>Ardi-arkumeen larrialdia,</p>
<p>ezin asmatu besterik;</p>
<p>edo onezkero etxeen daudela</p>
<p>ogi-maaiak atondurik.</p>
<p>Etxe-ondora diradenean</p>
<p>ardien zintzarri-otsak</p>
<p>esnatzen ditu barnean dauden</p>
<p>ezuri ezin-egonak.</p>
<p>Aiek barrendik, amek atetan,</p>
<p>bikatzen ttute marrakak;</p>
<p>atea zabal zaien ezkero,</p>
<p>asten dittute ezagutzak.</p>
<p>Itsas-ugiñak arri-tartera</p>
<p>sartzen diran bezain itsu,</p>
<p>josten zaizkie errapetara;</p>
<p>begiz ez baitute zantzu.</p>
<p>Ardiak usna isats-ondoan</p>
<p>ta, besterena sumatu?</p>
<p>ostikoz edo buru-ukaldika</p>
<p>beregandik iraizten du.</p>
<p>An da marraka! artatik agiz</p>
<p>elkar ezagutzen dute,</p>
<p>—ardiak berak, ezagutzeko</p>
<p>ez dizu begia ain erne—;</p>
<p>baiña artan ere utsegin oi du;</p>
<p>ta auzia ez daiten luze,</p>
<p>begi,belarri, zentzu orotan</p>
<p>sudurra du jaun ta jabe.</p>
<p>Anka-tartera sartu zaiona</p>
<p>naiz ezagutu marrakan,</p>
<p>sudur-mizpiren baimena bage</p>
<p>ez da geldi oi paketan.</p>
<p>Ordun umeak, maitetasunez</p>
<p>ipur-gaiña kiliketan,</p>
<p>belaunikatuz edoskitzen du,</p>
<p>isatsa dardaraketan.</p>
<p>Bazkaltzekoan, agotan dute</p>
<p>il bear duten aaria:</p>
<p>—aspaldietan ganbelan arren,</p>
<p>ez du geitu aragia.</p>
<p>Gaitzen bat ote? arratsaldean</p>
<p>ikasi daiteke egia;</p>
<p>gibela aratza ote-dadukan,</p>
<p>errurik bage biria—.</p>
<p>Urratzen dute. Barrunbe, bikain:</p>
<p>birika, arrosa-kolore;</p>
<p>ubel gibela, garbi ta legun,</p>
<p>uruk eta arririk bage...</p>
<p>esteak, esan, agitz ziriak,</p>
<p>oilloarenak bezain mee;</p>
<p>ori du nonbait gaitz izkutua.</p>
<p>Gilborrez, ostera, ainbeste.</p>
<p>Larrutu dute, lepoa moztu,</p>
<p>adarrak nekez erauzi.</p>
<p>Kasakezurrean —ezustekoa!—</p>
<p>ar nabar aundi bat bizi...</p>
<p>Talkan zauritu ta andikan sortu-</p>
<p>-zauria, ustelean itxi...</p>
<p>muiñetan barna sar balitzaio,</p>
<p>ark, oi danez, zorarazi.</p>
<p>Okel ederra, gizenki naiko,</p>
<p>zenbait otorduko jana;</p>
<p>arratasldean Garazi'k ba du</p>
<p>esteak betetzen lana.</p>
<p>Ari orrenak gutxi izan arren,</p>
<p>lodienak bana bana,</p>
<p>il zuten leengo ardiarenak</p>
<p>gaiñez ditute sei kana.</p>
<p><hi rend='Bold'>GARAZI DOATSUA</hi></p>
<p>Biamonean iñor ez nagi:</p>
<p>denak Aspelats-aldera,</p>
<p>Andre Garazi ongilleari</p>
<p>eskerren eman, eskera.</p>
<p>Euria bear, ateri bear,</p>
<p>ara du Uitzi'k joera;</p>
<p>izurritean eriotzetik</p>
<p>ark ere ditu atera.</p>
<p>Aitona xalkor, zelaia-barna,</p>
<p>gertaera zaarra agoan;</p>
<p>Etxebearri'ko artzainarenna</p>
<p>berri daduka gogoan:</p>
<p>lauso gorri bat ikusi zula</p>
<p>Musulun'go pagondoan;</p>
<p>«Ux, txerri gorri» — esan ziola,</p>
<p>alako bat zalakoan.</p>
<p>Andre Santa arek erentzun dio:</p>
<p>—«Ez nauzu txerri gorria.</p>
<p>Zerutik nator; neri deritzat</p>
<p>"Garazi urre-gorria",</p>
<p>Daziano'ren agindupean</p>
<p>Erio gorri ikusia...</p>
<p>Ermitatxo bat nai dut, artatik</p>
<p>zaitzeko zuen erria».</p>
<p>Musulun-gaiña deritzanera</p>
<p>erria asi da arriketan;</p>
<p>beirik, idirik, gurdirik duna</p>
<p>ba dabil elkarren leian.</p>
<p>Baiña, arrigarri! aiek gaiñera</p>
<p>egunez igo aiñean,</p>
<p>zeruko Santu nekazariak</p>
<p>bestera ditu gauean.</p>
<p>Etxeberri'ko Martin artzaia</p>
<p>gauez zelatan da jarri;</p>
<p>San Isidor'ek sumatu eta</p>
<p>onela dio: «Aida, idi!</p>
<p>Zelatan dagon orri atera</p>
<p>iok ezkerreko begi».</p>
<p>Andik aurrera, ikus-nai ua</p>
<p>begi batekin da geldi.</p>
<p>Aldapa-goran aguretxoak</p>
<p>arnasa aski du, ez itzik;</p>
<p>asperen batez adirazten du</p>
<p>bere denbora joanik.</p>
<p>Atxo-baldarka, gaiña atzeman du</p>
<p>ta, an apur bat eseririk,</p>
<p>ezkilla miña entzun duneko,</p>
<p>jeki duzu susperturik.</p>
<p>Eliza aurrena nai zuten artan</p>
<p>arri zulatu bat duzu:</p>
<p>erui-ondar bat geldi baledi,</p>
<p>iduri du ur bedeikatu.</p>
<p>San Isidor'ek zertako utzi zun</p>
<p>jende arek asmatu du:</p>
<p>aurrera bage, belaunikatuz,</p>
<p>an gogoz oi da ziñatu.</p>
<p>Andik bereela, begiz-begi da</p>
<p>Santa Garazi alaia:</p>
<p>gaztaiñadi bat aldapa beera,</p>
<p>andik urrena zelaia;</p>
<p>zelai-buruan muiño-soil-gune</p>
<p>ez leena bezin garaia,</p>
<p>aren gaiñean Elizatxoa,</p>
<p>burua erakus-naia.</p>
<p>Andik mordoska, emendik sailla,</p>
<p>itzez alaituz bidea,</p>
<p>Leitza, Beruta, Larraun-aldetik</p>
<p>inguratu da jendea.</p>
<p>«Zer-diozu»-ka, erriko ta arrotz</p>
<p>denek dute zer galdea,</p>
<p>igaz nola zan, aurten oraingoz</p>
<p>nola datorren urtea.</p>
<p>Meza-denbora urbildua da;</p>
<p>jende barnera da asi;</p>
<p>aldare-erdian, argiz betea,</p>
<p>an dago Santa Garazi.</p>
<p>Aldarearen goiko zizkuan,</p>
<p>San Isidor Nekazari,</p>
<p>—eskua zabal lurrerako, ta</p>
<p>zerura begira aurpegi—.</p>
<p>Otoitz ta kanta, gogoz diraute.</p>
<p>Mezak dirauen guzian;</p>
<p>ango bakoitzen eskariari</p>
<p>Andre Santak du zer-eman.</p>
<p>Gerrieder'ek ez du ain errez</p>
<p>otoitz-egin leen urtetan;</p>
<p>Ele-eder'en eskariari</p>
<p>ukabiderik nork eman?</p>
<p>Sagarakoan isilgunea...</p>
<p>atarin beor-irrintzi,</p>
<p>ardi-joale, beor-kalaska</p>
<p>ta beien kaskoin-zintzarri...</p>
<p>aien gaiñetik ezkillarena,</p>
<p>biotzen eregingarri,</p>
<p>ta begientzat, lurrin-tartean,</p>
<p>Opari-Ogia zuri.</p>
<p>Ezpain-muña, ta dirua, gero:</p>
<p>biotzean bero-ziña;</p>
<p>amandre xaarrak, agopekoa,</p>
<p>andik aldegin-eziña.</p>
<p>Gazte jendeak elkar arki du;</p>
<p>ba du bere biozmiña,</p>
<p>puska legorra jan bitartean,</p>
<p>aurre-egunetik egiña.</p>
<p>Gure Mikel'ek saldo-artean</p>
<p>topatu du lagun zaarra,</p>
<p>Erasote'ko Urriztimiltxo,</p>
<p>bere kideko leitzarra.</p>
<p>Lantegietan txiki oi zuten</p>
<p>enbor larria ta adarra;</p>
<p>lagun-artean agertu ere</p>
<p>besoan zuten indarra.</p>
<p>Eguterako pago-ondoak</p>
<p>deitzen ditu esertzera;</p>
<p>gosalartean itz-aspertu bat</p>
<p>egiteko ba dute era.</p>
<p>—«Neskatx eder au, andregai duzu?</p>
<p>—dio— barkatu galdera».</p>
<p>—«Aspaldi ontan, —erantzun dio—</p>
<p>elkarri etzemanak gera».</p>
<p>...«Ain zuzen ere, gaur du eguna:</p>
<p>izena Garazi baitu;</p>
<p>bear dan legez jai egiteko</p>
<p>puska bikaiña jarri du.</p>
<p>Irurontzako ba da naikoa,</p>
<p>zuk aintzat artzen baduzu.</p>
<p>—«Aintzat artzen dut; eskerrik asko».</p>
<p>—«Ots bada; lagun iguzu».</p>
<p>«Nik ziza-sail bat atzeman nizun,</p>
<p>atzo ook il zuten aaria;</p>
<p>bart arratsean gure Garazi'k</p>
<p>irauli du zartaria.</p>
<p>Ortaz pozago ar dezakezu</p>
<p>gure bioon oparia;</p>
<p>eguneroko nai nikezu nik</p>
<p>onelako gosaria».</p>
<p>Eseri dira, zabali dute,</p>
<p>alboan barra da usaia,</p>
<p>guzien gaiñez ziza-lurriña:</p>
<p>ba da agoan listu-naia.</p>
<p>Oinbesterekin ez da bukatzen</p>
<p>bein beingo jarri dan maaia:</p>
<p>aari-giltzurrin, muin eta xerrak,</p>
<p>au dute gosari-gaia.</p>
<p><hi rend='Bold'>LAISTERKA-APUSTUA</hi></p>
<p>—Esazu —dio Urrutimiltxo'k—</p>
<p>apustuan an aal ziñan?</p>
<p>—Bai —dio— nik ez dut alakorik</p>
<p>ikusi nere egunetan.</p>
<p>—Zakur-erria zapal duzute</p>
<p>laisterka-apustu onetan.</p>
<p>—Ez zan samurra; amaan semeak</p>
<p>jaiotzen dira besteetan.</p>
<p>—Aspaldi ontan arrandi zuten.</p>
<p>—Izateko bide ere da:</p>
<p>Larraun guzian ezin urratu</p>
<p>baitzun iñork aren marka.</p>
<p>Aiek etzuten; guk, bai, ordea,</p>
<p>bi mutillen ezagutza;</p>
<p>jakiñaz gaindi jokatu ginun,</p>
<p>ta atzeman diru-mordoska.</p>
<p>—Diru asko? —ta—: Naiko guzia</p>
<p>aren alde: bost iruri.</p>
<p>Gu aien markan genbiltzalako,</p>
<p>—apustuko markan naski—</p>
<p>aiek azpitik sar baitzitezken,</p>
<p>zortzi ta amar arnasaldi.</p>
<p>Alarik ere jakin dizugu</p>
<p>aien saiotako berri.</p>
<p>Gureak iñoiz jokatu ez, ta</p>
<p>aiek ortan lasapide:</p>
<p>gerta oi danez, azal gutxi, ta</p>
<p>zerbait ikaratuko ote.</p>
<p>Gurea, berriz, apusturako</p>
<p>bear bezin lotsagabe;</p>
<p>beste ez-bearrik ez izanekin,</p>
<p>ez giñan bildur bat ere.</p>
<p>—Nola jabetu ziñeten markaz?</p>
<p>—Ezagutzen duzu Koxko;</p>
<p>ark ikasi du, saio laburrak</p>
<p>egitean egun oro.</p>
<p>Antone-bordan aldatzen dala,</p>
<p>ta gau batean ara jo.</p>
<p>Izkuta zaizu belar-tartean,</p>
<p>ta aien batek ola dio:</p>
<p>«Ogeita bat laurdena gutxitan</p>
<p>or nonbait egin lezake;</p>
<p>leengo marka ara iñork ez urra;</p>
<p>bildur bage ba goazke».</p>
<p>Gureak, orde, ogeiterdiren</p>
<p>azpitik egiñen, uste.</p>
<p>Azken-aldean estutu balu,</p>
<p>an zan oker aundi bage.</p>
<p>Egun artantxe Lekunberri'n zan</p>
<p>anka jaso zezakena;</p>
<p>denen aurretik erri ontako</p>
<p>umeteri nabarmena.</p>
<p>Goizetik Koxko ingu-minguru</p>
<p>zer atera zebillena:</p>
<p>dirua nola, mutilla zertan,</p>
<p>emanez guri kemena.</p>
<p>Artean, oiu besteen aldetik,</p>
<p>ikaratzen ote-giñan;</p>
<p>aienak baietz leengoa ondu,</p>
<p>ez ipork ogeiterditan;</p>
<p>beti kezka-antza —ba dakizu— ta</p>
<p>ark arnazbide eman zidan.</p>
<p>Berekin zuten Larraun geiena,</p>
<p>batek galdu bearretan.</p>
<p>Nondik begira ez nun asmatzen;</p>
<p>zuiñean plazan gelditu nai ez;</p>
<p>bidea gora, lizar batera</p>
<p>igo naiz obe-bearrez.</p>
<p>Luza ta luza, ez dira ageri;</p>
<p>ta an lasa ezin egonez,</p>
<p>bide-burura etorri nazu</p>
<p>bi zangoa eragiñez.</p>
<p>Beste lizarra gindu baiño leen,</p>
<p>oiuak ditut sumatzen:</p>
<p>lizarrez-lizar, gerta dan oro</p>
<p>mutil koxkorrak zabaltzen.</p>
<p>Aiena aurretik, beela gurea,</p>
<p>ez diote alkarri kentzen.</p>
<p>Pagailleta'ko gaiña artu arte</p>
<p>nor asiko da kezkatzen?</p>
<p>Ikusten ditut elkar austear,</p>
<p>alde dutela bi kana;</p>
<p>gurea sartu, besteak eutsi,</p>
<p>ez da luzaroko lana.</p>
<p>Urbiltzen zaizkit;</p>
<p>jetsi naiz beera;</p>
<p>jarraitu nai, aal dudana...</p>
<p>gure mutillak zintzo artzen du</p>
<p>erakustunak esana.</p>
<p>Bi gurdi belar alkar lotuta</p>
<p>tarte berdiña baitute,</p>
<p>magalgunetan sartzen baitzaio</p>
<p>atzena muturrez aurre...</p>
<p>alaze doaz, «bai aiz ta ba nauk»,</p>
<p>batak bestea autsi arte;</p>
<p>alako baten, saietsez saiets,</p>
<p>urrats bat alde eskas dute.</p>
<p>Gogoan daukat Tomax Aldaro,</p>
<p>itaurreko zebillena,</p>
<p>eror-zorian nola zetorren</p>
<p>bein Astakor'en barrena.</p>
<p>Beien atzean babestu nai ta,</p>
<p>besape, aurrez eztena,</p>
<p>albora aldira beiek zizta artuz</p>
<p>atzean uzten zutena.</p>
<p>Ola, aldi batez, esan diteke</p>
<p>gure mutillen joera.</p>
<p>Erakustunak etzion uzten:</p>
<p>«Jo ortan; ez adila aurrera».</p>
<p>Besteren barneen bildurra sar nai:</p>
<p>begira du ezkerrera,</p>
<p>bestea zurbil, estu bide-da,</p>
<p>agintzen dio sarrera.</p>
<p>Eultzian ala, lau beor, lerro;</p>
<p>laurak ozta doaz berdin;</p>
<p>bi laisterkari, bi erakustun,</p>
<p>bein ezker, bestre bein eskuin.</p>
<p>Biurgunea ezkerretara</p>
<p>dunak, aurrera berekin:</p>
<p>esku-beorra Lekunberri da,</p>
<p>birunda guk bear egin.</p>
<p>Aurreraxego, ukondoz dira.</p>
<p>Zuzengunean sarturik,</p>
<p>azken-beorra oldartzen baita,</p>
<p>zartaillua sumaturik,</p>
<p>lepa-soka autsi ta zuzen-zuzen</p>
<p>iges baitoa bakarrik;</p>
<p>ala aurrera da gure mutilla...</p>
<p>Ez da gaurgero bildurrik.</p>
<p>Geldi naiz. Berriz bide-burura</p>
<p>itzuli naiz ta an tinkatu.</p>
<p>Onontzakoan ikus dezaket</p>
<p>norena daiten apustu.</p>
<p>Nere esanakin gure erritarrek</p>
<p>ez dute ezpaiña zimurtu;</p>
<p>begi-biotzak biurgunera</p>
<p>noiz baiño leen ager buru.</p>
<p>Egon laburra, ta «Ara» diote</p>
<p>aizearen egaletan.</p>
<p>Ez; bakarra da. Zer ote dakar?</p>
<p>Batzun batzu dardaretan.</p>
<p>Ara danean, galde diogu</p>
<p>zer gerta dan Pagailleta'n.</p>
<p>—«Erori dala Lekunberri»... Ots!</p>
<p>ez giñan il-ezkilletan.</p>
<p>Andik bereela, burea an duzu;</p>
<p>atzetik mutil-taldea.</p>
<p>Autsik etzuten arrotzen; lokatz-</p>
<p>-zirta bat bestez bernea.</p>
<p>Etsaia non du? aztaletan bai</p>
<p>ark utzitako loi txeea.</p>
<p>«Ez esan geigo —dio Trinkin'ek—</p>
<p>Uitziarra barea».</p>
<p>Ondora dala, «Eu, mutil, i aiz;</p>
<p>i bezelakorik ez duk!»</p>
<p>Geldi zoan ta jarrai genion,</p>
<p>giltza bete arteiño, guk.</p>
<p>Lekunberri'ra giñadenean,</p>
<p>etziran an leengo kontuuk:</p>
<p>bazkariñoa an egin ginun</p>
<p>ez, alegia, musutruk.</p>
<p>Belar-tarteko bare argatik</p>
<p>egin giñun diru naiko;</p>
<p>galdu-ta ere, jakiña ginun</p>
<p>pin zirala jokatuko.</p>
<p>Bearrik, erri-tarteko leia,</p>
<p>ez geunden naasketarako!</p>
<p>Zeinbaitez baiño txoro-txoroan</p>
<p>nornaik ez gaitu naasiko.</p>
<p>Itsusigorik! Bai bide-duzu</p>
<p>errikoaren buruzki</p>
<p>diru-egiña. Orrelakoak</p>
<p>ez du besterik merezi.</p>
<p>Egun artantxe atz, egin zion</p>
<p>bein ta berriz kazkarrari!</p>
<p>Or dabil orain asteleeneko</p>
<p>buru-begiak ernari».</p>
<p>Ele-ederrek berri ook eman</p>
<p>eta beste biak entzun,</p>
<p>bitarte ortan ez nuke esanen</p>
<p>zeiñek astirogo jan zun.</p>
<p>Ondarrak, baiño, guriak ziran,</p>
<p>oraindik ere jandizun.</p>
<p>Nola jan eta bil egin zuten</p>
<p>isillik utzi dezagun.</p>
<p>Urriztimiltxo'k etxera nai du;</p>
<p>deitzen dute berengana;</p>
<p>esan diote izbeste gabe</p>
<p>ba dala eguerdi-jana.</p>
<p>Aintzat artuaz, lan asko dula,</p>
<p>jo du Elutsetan barna.</p>
<p>Ez du aaztuko lagunarekin</p>
<p>jai-erdi eder emana.</p>
<p>Bazkari-ontzen maratz ari da</p>
<p>Garazi'ren amandrea.</p>
<p>Pestetan ere doi azaltzen du</p>
<p>gaur baiño jaki obea.</p>
<p>Lurrin ederrez, usai zabalez</p>
<p>leertua du sukaldea.</p>
<p>Etxe-barnean idukitzeko</p>
<p>gai ez da atari-atea.</p>
<p>Amonak jakin nai du zearo,</p>
<p>—bera joan eza damu—</p>
<p>zer jende-aldi bildu ote-dan</p>
<p>Andre Santaren inguru.</p>
<p>Argi ta diru, soizean zintzo</p>
<p>illobarekin bialdu.</p>
<p>Aren mesede aundiak jalkiz</p>
<p>ez asmatzen noiz bukatu.</p>
<p>Al duten leiaz ospatu dute</p>
<p>Gerrieder'en eguna;</p>
<p>etxeko denek opa diote</p>
<p>ehun urteko osasuna.</p>
<p>Geurtz garai ontan Eleder duke</p>
<p>bizi deiñoko laguna.</p>
<p>Gaur ere ez dio uka aspaldiko</p>
<p>begi-ukaldi leguna.</p>
<p><hi rend='Bold'>ANTON KOKO</hi></p>
<p>Atsalde-erdian etorri zaie</p>
<p>axurketari kokoa;</p>
<p>etzalekua Errekalde'n du</p>
<p>amaika jendeen zokoa.</p>
<p>Bi mandorekin —baten gaiñean—</p>
<p>zorroan dula zaatoa,</p>
<p>zuri ta neri, gogoz eskaintzen</p>
<p>bidean etor daroa.</p>
<p>«Orizu, kartzu, gariak eder»</p>
<p>euskera lardaskatzen du;</p>
<p>sudurra luze, okotza zorrotz,</p>
<p>odolik ezin uka du.</p>
<p>Koko geienak diran bezala,</p>
<p>ez da betazal gorrizu;</p>
<p>besoa bai beltz, kaizua labur,</p>
<p>esku eta lepo zaintsu.</p>
<p>Erri artako axur gizenak</p>
<p>bil ditu zortzi-aldian;</p>
<p>urtearoko maats-aldiz poza</p>
<p>barra du auzo guzian.</p>
<p>Bere kideko agure zaarrik</p>
<p>topa baleza atarian,</p>
<p>zaarrak berrituz ez du bukatzen</p>
<p>bakoitzez ordu erdian.</p>
<p>Errekalde'ko beste sutean,</p>
<p>Zimurrio duzu bizi;</p>
<p>afal-ondoan urbilduko da</p>
<p>leengoak esanaz beti.</p>
<p>Zaato-zurrean —ua bage ere</p>
<p>egos lezake afari—</p>
<p>Gerrieder'en amonak dio</p>
<p>luza aariaren esteki.</p>
<p>Anton Koko'ri berritzen dio</p>
<p>aien erriko araua:</p>
<p>gari-igitean Olite errian</p>
<p>jan oi zun aari-burua,</p>
<p>saieski, xerra, ta, aien atzetik</p>
<p>dakigun salda goxoa.</p>
<p>Artantxe Koko'k eskaiñi dio</p>
<p>zimurtzen ez dan zaatoa.</p>
<p>Sudurra igurtzi, begiak ertsi,</p>
<p>goibeldu bekoki latza;</p>
<p>aren bekaiñak iduri dute</p>
<p>eultzi biltzaileen erratza.</p>
<p>Ardo eraiaz gorritzen dizu</p>
<p>bakar-bakar daukan ortza;</p>
<p>oskarbitzen da, begiak izar,</p>
<p>aitu dularik arnasa.</p>
<p>Gogora dio Koko-jendeen</p>
<p>esku ta biotz zabala;</p>
<p>eultzi-denboran agotz-gaiñean</p>
<p>eiten zuten lo axala.</p>
<p>Maastia aitzurtzen kirten motzekin</p>
<p>ari duten egiñala;</p>
<p>aien ondoan lotsatu bage</p>
<p>bera jartzeko etzala.</p>
<p>An ikasi zun Zimurrio onek</p>
<p>igel-iztarrak xurgatzen;</p>
<p>zelaiez zela, istillez istil,</p>
<p>denek zuten ezagutzen;</p>
<p>Barneko atakan, batipat, etzun</p>
<p>eguntto bat utsegiten;</p>
<p>eztul legorra ari entzun-da</p>
<p>ur-azpira ziran sartzen.</p>
<p>Irri naikorik eragin zien</p>
<p>bere ateraldiekin;</p>
<p>«belarrak zertan, zekorrak nola»,</p>
<p>Koko'k daki zer galdegin.</p>
<p>Beiak bazkatzen, belar-gordetzen</p>
<p>joka deza nornairekin;</p>
<p>edonork alez baiño leenago</p>
<p>ark gizentzen zaiarekin.</p>
<p>Anton Koko'ri aipa diote</p>
<p>etxalabaren eguna;</p>
<p>ark bere buruz ateman dizu</p>
<p>sukaldean dun laguna.</p>
<p>Urteak opa ta aurrera galde,</p>
<p>zuzen-zuzen erantzuna:</p>
<p>«Bost illabete baiño leenago</p>
<p>jantziko dite eraztuna».</p>
<p>«Orduen, dio, karko, dut andik</p>
<p>ardo zaar ogei urteko;</p>
<p>erle-mahatsa bi saski bete,</p>
<p>eztai aundi egiteko».</p>
<p>Ele-ederrek esker emanez,</p>
<p>aldiz, omen-du gordeko</p>
<p>eltze bat bete gazta beratza,</p>
<p>Koko'k ain baitu gogoko.</p>
<p>Zaarren solasa eten bagerik,</p>
<p>gazteek dute erabaki,</p>
<p>urren txangoa dagokiola</p>
<p>Samiel Aralarkori.</p>
<p>Pazkoa Maiatz igande-aurrez</p>
<p>dute larunbat-letari;</p>
<p>Larraun guziak ara jotzen du</p>
<p>eskatuz esker ugari.</p>
<p>Anton Kokoak aztatu ditu</p>
<p>axuriak tegietan,</p>
<p>errian sartu denetik ez du</p>
<p>erabat jardun izketan.</p>
<p>Ardi beienak etxe-aldetik</p>
<p>jaten dutela alorretan,</p>
<p>artzaiek zintzil ekar ditute</p>
<p>kumerik bada bordetan.</p>
<p>Lo egin eta mugi nai luke</p>
<p>argia baiño leenago;</p>
<p>etxean oillo, basoan pizti,</p>
<p>ez da jekitzen goizago.</p>
<p>Mandoak bazka, zorroak gertu,</p>
<p>axuri begira dago;</p>
<p>erri artako jende lotiaz</p>
<p>marmaritzen du birago,</p>
<p>madarikazio.</p>
<p>Argiz batean, egoa pil pil,</p>
<p>satorrak ari du lana;</p>
<p>ardi antzua jekia duzu</p>
<p>egiñik naiko etzana;</p>
<p>nagiik atera, gorputza dardar,</p>
<p>belarriak alde bana,</p>
<p>joaleari eragin dio:</p>
<p>au da leen argi kanpana.</p>
<p>Beor etzanik oraiño ba da,</p>
<p>arkitu baitu oi, goxo</p>
<p>—etxeko ogean beor etzanik</p>
<p>ez dut ikusi eguno—.</p>
<p>Nonbait mendian otza jaurti du</p>
<p>datorren Lastailleraiño;</p>
<p>kukuak ere pago-gaiñetan</p>
<p>asi du betiko lelo.</p>
<p>Arbi-tartean erbia lo da,</p>
<p>sagua sapelarrean;</p>
<p>eiztaraa, alper izan-da ere,</p>
<p>bakar jeki da goizean.</p>
<p>Noizbait errian jeki dirala</p>
<p>ezagun da asta-arrantzean;</p>
<p>Anton'ek ere arnasa artu du</p>
<p>axurien marrakean.</p>
<p>Aurrak oraiño lo daukelarik</p>
<p>sortu da naiko karraisi,</p>
<p>—kume gaisoak ardiengandik</p>
<p>isillik ezin bereizi—.</p>
<p>Itz laburretan artziek dute</p>
<p>Koko'arekin iritzi.</p>
<p>Diru zuria jasorik, alai</p>
<p>urrena arte elkar iraitzi.</p>
<p>Bidea-beera ezin isilduz</p>
<p>axuriak zuti buru;</p>
<p>noizbait marrakaz aspertu eta</p>
<p>lepoz dira zilintzatu.</p>
<p>Larre-ardien joale otsak</p>
<p>berriro esnatzen ditu;</p>
<p>egiñaz beste marraka-aldi bat</p>
<p>bearrez dute etsia artu.</p>
<p>Eguzki eder, epel eguna:</p>
<p>artaldeak alorrera,</p>
<p>kume berriak sortu ta kendu</p>
<p>laburragorik aurrera.</p>
<p>Kenduen amai egozten dizte</p>
<p>leen baiño leen gizentzera;</p>
<p>bi iru errape ustu ezkero</p>
<p>Koko betor erostera.</p>
<p>Ardiak jetzi, esneak, mami,</p>
<p>gazure edan aparretan;</p>
<p>gaztanbera jan, gaztak legortu,</p>
<p>leertzen ez badira artean.</p>
<p>Artzai gaizoak istillu gorri</p>
<p>ikusten du neguetan...</p>
<p>Ziztu ta danta, mendia alai du</p>
<p>leenbiziko belarretan.</p>
        </body>
      </text>
      <text>
        <front>
          <head rend='Bold'><p>IX. LETARI</p></head>
        </front>
        <body>
<p><hi rend='Bold'>LEGORTEA</hi></p>
<p>Bi illabete-legorteek aurreratu du Uda:</p>
<p>oraintxe ziñez artzai gaisoa galdu da.</p>
<p>Nekazaria aspaldi begira zerura:</p>
<p>belar, landare, zugatz... noiz datorren ura;</p>
<p>gezurretan ari da odeien itxura.</p>
<p>Samarko'k, esana da, kazkabarra agoan;</p>
<p>orduun belar aundirik ez da madioan.</p>
<p>Urlik lasto-zatuka an gorde omen zuan;</p>
<p>koka-aala belar, berriz, joale-zuloan,</p>
<p>el biribillak zerbait balekar ondoan.</p>
<p>Lurrak gorri zituten Maiatz-leeneraiño;</p>
<p>bei antzuak, lan bage, ustez larrerako;</p>
<p>munats-belar garbia, esne-beiendako;</p>
<p>txekorrendako ere sortzen aal-da naiko,</p>
<p>egualdien tankera balitza gisako.</p>
<p>Berrota zortzi orduz egoak indarra;</p>
<p>oraingoan luza du bi aldiz adarra;</p>
<p>Muturra agertu naiez asi zan belarra:</p>
<p>—«intz ugari duela, obe litz iparra»—</p>
<p>nekazari ta artzaiek as dute negarra.</p>
<p>Sasitik arantzera: ots, okerragora;</p>
<p>aize gorria albotik mutiri sortu da;</p>
<p>egoak utzi ditun izpien gose da;</p>
<p>indar aulago arren, luzeago okotza;</p>
<p>izotz gogorrak bezain gogor du biotza.</p>
<p>Zintzarriko belar ta zatukako lasto;</p>
<p>milla alako ganbaran ez litza deus asko.</p>
<p>Larre piskak mozteko, geiegi lau asto.</p>
<p>Ardi aulakm mingaiñez moztean larrosto,</p>
<p>illeak an naasita, an Erio gaizto.</p>
<p>Azari-larrukera artu du larratzak:</p>
<p>alorrak igar daude, ez mardul baratzak;</p>
<p>artoak ori-gorri, txuloz bababeltzak;</p>
<p>erdi-zemelik, berriz, orritan zugatzak;</p>
<p>kolore biziena adarretan untzak.</p>
<p>Axuri borrotua nonai marrakari,</p>
<p>illea bezin ez du betondoa garbi;</p>
<p>muturrean zolda, ta koloka belarrai;</p>
<p>anka baldatxak, eta mingaiña egarri,</p>
<p>ez dauka andik artzaiak aterarik ardi.</p>
<p>Ama gaisoak, aldiz, azal errapea,</p>
<p>arkaiñez eta artapoz josia andartea;</p>
<p>iztar-barrena gorri, illun betartea;</p>
<p>azkazala beratxa, lepoa luzea,</p>
<p>belarraz eiten dio lurrari galdea.</p>
<p>Itzalean larratza, ezeago bailitz,</p>
<p>ara doakabea buruz ta belarriz.</p>
<p>An usai, emen susmo, janik ezin arkiz,</p>
<p>marrakikarik ezin ta dabilla marmariz;</p>
<p>ontzak ala du urubi negargarria aldiz.</p>
<p>Ardi-jendea, alaare, ez daite kexatu,</p>
<p>garadi zabalean billa baitu gorku</p>
<p>Aurten mullo-belarra zearo du moztu,</p>
<p>bai garo-orria ere naiz erdi-gorritu:</p>
<p>goseak iltze orrek alderdi txarra du.</p>
<p>Sasi-bei eta beor, artu ditu agaitzak,</p>
<p>beren ille zutian zorrozturik ortzak;</p>
<p>lararupean ditute zurdel adakaitzak;</p>
<p>ille tartean, berriz, zorri eta pdrtzak.</p>
<p>Aurki mendera ditu Erio garratzak.</p>
<p>Aritz eta pago-osto, etxe-beien jana;</p>
<p>aizeak, eze danik, legortu du dana:</p>
<p>Esne billa alperrik da joan aiengana:</p>
<p>adarra bezain legor errapeko zaiña;</p>
<p>berak edan lezake luzatuz mingaiña.</p>
<p><hi rend='Bold'>OTOITZA</hi></p>
<p>Andre Garaziz geroz egin da Letaai</p>
<p>Iribas'en dagoen San Permin beltxarai.</p>
<p>Urrena, Ama Birjiña Lezeta'koari</p>
<p>egin arren Larraun'ek gogotik eskari,</p>
<p>zerua tenkor dago biurturik arri.</p>
<p>Aralar'a asteartez egin zan erregu;</p>
<p>ez da ere kupitzen Mikel Goiaingeru.</p>
<p>Zerua noiz-artean ote-da asarretu?</p>
<p>Eliz-egutegiak beste egun bat ba du:</p>
<p>oraindi itxaropena ez da guziz galdu.</p>
<p>Azken-letarirako ez dute umerririk</p>
<p>leengoan jan zituten erdi-giarrerik.</p>
<p>Gogoz edo bearrez ez dute pestaraik:</p>
<p>otoitz obe egiten da zerura baraurik,</p>
<p>sabela astun danean, ez aaita damurik.</p>
<p>Leengo oiturak okertuz, jan-edan-zurrean,</p>
<p>aldapa goitzen zuten aspaldi luzean.</p>
<p>Aien aiten aitonek, agiz, oiñutsean,</p>
<p>emazteek otoitza jalkiz ezpaiñean,</p>
<p>Jainkoa lagun zuten estutasunean.</p>
<p>Errikal lau arkume, Lekunberri'tik sei,</p>
<p>eramaten ditute amar ta irurogei.</p>
<p>Urrena Aralar'eko egiña dute dei</p>
<p>zerua beartzeko ein bear dala mei,</p>
<p>euritan leertu dedin begietako odei.</p>
<p>Galtzarbean arturik beren ertekoa,</p>
<p>—egun artan lotsa da zintzilik zatoa—,</p>
<p>erriak asi dira igaroz mailloa.</p>
<p>Gure biko gazteak bat baitzun asmoa,</p>
<p>saillean naasi bage jardukiz dijoa.</p>
<p>Elederrek bizi du amona elizkoi,</p>
<p>eskuetan lana, ta ezpaiñetan otoi.</p>
<p>Itzak beti baitzitun legun eta sarkoi,</p>
<p>umetan izan arren esaguera doi,</p>
<p>aren aholku zuurrak ditu bidez oroi.</p>
<p>Lekunberri'ko mugan leenengo oroipena</p>
<p>goiko bidexkan dagon Gurutzearena,</p>
<p>Ata'ko Gurutzera beiratu zuzena</p>
<p>egiñez, berri dute amandreen arrena,</p>
<p>goizetik otoitz onez berotuz barrena.</p>
<p>Bederatzi «Gloria» aingeru-taldeekin;</p>
<p>«Nor Jainkoa bezala?» ondotik eraskin,</p>
<p>(«Mikel» izenak au du barnean berekin);</p>
<p>dei eder au entzunik mutillak atsegin,</p>
<p>Bataioan igurtzi baitzuten arekin.</p>
<p>Lekunberri'tik gora Iribas-aldera,</p>
<p>aundia da an-emen-ka jendeen joera:</p>
<p>Madotz, Oderitz, Astitz, utzi ezkerrera;</p>
<p>zortzi erritakoak andi igotzen gera;</p>
<p>Baraibar'kotik beste seiek igoera.</p>
<p>Arruitz, Aldatz, Etxarri, Alli, Lekunberri</p>
<p>Iribas ta Mugiro, oiekin Uitzi.</p>
<p>Azpiroz ta Lezeta, Albisu, Gorriti,</p>
<p>Errazkin ta Baraibar: or dira amazazpi;</p>
<p>maillo-aldetik, berriz, Araiz'ko sei erri.</p>
<p>Gora-aala, noizean-bein itzuliz begia,</p>
<p>mutillak jalkitzen du dakien guzia:</p>
<p>«Arako an dagona, Beltxeran-erria;</p>
<p>barrenagoko arek Galtza du gorria...</p>
<p>—oroi du bakoitzaren ezizen bitxia—.</p>
<p>»An Elosta, an Gorriti kiputzek errea,</p>
<p>an Azpiroz-malkorra zugatzik bagea;</p>
<p>Uitzi'ko bi borda, baso-txondar-kea...</p>
<p>txokoanago dugu gure erri maitea:</p>
<p>orra Larraun guzia, erriz, bordaz, txeea.</p>
<p>»An Beruete'ko Orin; gero Basaburu;</p>
<p>aren eskuin Ultzama; laister Eltzaburu,</p>
<p>Orokieta ta Arraitz ikusko ditugu.</p>
<p>Aralar'a bidea dugunean buru,</p>
<p>Naparro guziaren erdia inguru.</p>
<p>»An da, mugalderago, Lantz'en aldamena,</p>
<p>—ba dakizu lau anai lapurren azkena</p>
<p>Barbara-Done-egunez urka zitutena—.</p>
<p>Dioten Prantzi-muga, zitala, alaena!</p>
<p>Amaika gaiztagiñek babes ar dutena...</p>
<p>»Burni-Gurutze-gora, Ata'ko zelaia:</p>
<p>—baso artan ba dago egur ta zurgaia—.</p>
<p>Sasibeien atzetik dabilla beizaia;</p>
<p>txabolan gaztagiten bestorduz artzaia:</p>
<p>aurten esnerik ez, ta aaztua du usaia.</p>
<p>»Basoan argigune aurkez Aundimendi;</p>
<p>bekokia ageri du Uitzi-menditi.</p>
<p>San Mikel'en Eliza ez dugu urruti:</p>
<p>arako bizkar artan orain dut ikusi...».</p>
<p>—leenik ikustean ez da asarre Garazi—.</p>
<p>Ezker, etxe txiki bat. «Trintate-elizatxo»;</p>
<p>amonak au Mikel'i maiz aipatzen dio:</p>
<p>aingeru danak baiño Jainkoa aundiago</p>
<p>(San Migelek esparik ontaz ez izango).</p>
<p>Naparren eraspena ori zan leenago.</p>
<p>Eliz onen sorreraz en da zer garbirik.</p>
<p>Aundigoko ori baiño ez ote-da leenik?</p>
<p>Ega'ko Trintatea ageri da artatik.</p>
<p>Ara begiratu bat bialdu bagerik,</p>
<p>ez du Mikel'ek uzten, amonak esanik.</p>
<p>Mendian dabillan, naiz Irurtzun'a doan,</p>
<p>Irutasun Aundia beti du gogoan.</p>
<p>Aurrek ori maitatzen amaren altzoan</p>
<p>ikasten zuten, ori murtxatzen agoan</p>
<p>amaika «Aitaren» eder artuaz kolkoan.</p>
<p>Agertu bat aurrena Irutasunari;</p>
<p>urrena, Gudari dun Goi-aingeruari;</p>
<p>Meza-aurreti, inguruan ba dute ekuskari;</p>
<p>Aralar'ez arontza Sakana da ageri,</p>
<p>Ziordi'ti Iruña'ra makiñabat erri.</p>
<p>Mutillak burura du Lakuntza'ko pertza,</p>
<p>—an gutxi gora-beera nun dagon arkaitza—.</p>
<p>«Pertzak pertz egin beza, emen da tripotza»</p>
<p>esatean bota du eskuetako otza:</p>
<p>poztu zun ordun ere Lakuntza'rrak ortza.</p>
<p>Noranai begira ta mendi ikaragarri:</p>
<p>itzul eta inguru, ba da zertaz arri;</p>
<p>Amonak Entzelai'ra baitzuen ekarri?</p>
<p>Mutillak sumatzen du orduko dardari:</p>
<p>gerta bezala dio jalkitzen neskari:</p>
<p>—«Leengoz atera nun kabitik mokoa,</p>
<p>(artean sok nekian erriko zokoa):</p>
<p>larranbillutan giñan: "Zenbat da mundua?"</p>
<p>esan nion; eta arek: "Aundi... Jaungoikoa..."</p>
<p>bein ere etzait aaztuko ango zirrakoa.</p>
<p>»Onera neizenero, berdin zait berritzen:</p>
<p>nern burua txiki beti dut sumatzen...».</p>
<p>Ingurura begira dazkagu zoratzen.</p>
<p>Mutillak ez du beste esanik asmatzen;</p>
<p>neskak ere zerbati du barnean sentitzen.</p>
<p>Jendeak eldu dira oiñuts eta baru;</p>
<p>iñoiz izatekoz, gaur samurtuko zeru.</p>
<p>Larre ezea, legorrak dularik zoztortu,</p>
<p>artxintxar eta arkaitzak muturra zorroztu,</p>
<p>larrurik lodienak dira azal-urratu.</p>
<p>Legor-apurra jan ta ur-ase bat egin;</p>
<p>—otzegia edanez, norbaitek sabel-min—.</p>
<p>Elizan sar-atera Letarien aitzin;</p>
<p>aldare eskueñatara sugearen osin:</p>
<p>an Kredo'ka ari dira dutenak buru-min.</p>
<p>Oin odolez busti du nodrbaitek zelaia:</p>
<p>ontan igar ezazu aien euri-naia.</p>
<p>Ola aurrera diteke Jaunaren garaif:</p>
<p>ain zuzen nabari da Urbasa'n odaia;</p>
<p>bezten asi danetik, ba du leertu-naia.</p>
<p>«Begi zorrotzik biotz-berorik,</p>
<p>egun bat uts egin bage,</p>
<p>otoi ta asperen, ertsa baititut</p>
<p>San Mikel eta Trintate,</p>
<p>nere bertsu-lan au egitean,</p>
<p>arren, datozkidala alde!</p>
<p>Zillegi bekit gure Erriari</p>
<p>egi latz biren esate.</p>
<p>»Aurtzaroz geroz, ez izan arren,</p>
<p>agurtuz Irutasuna,</p>
<p>Eliztto aren arrian dantzut</p>
<p>otoitz aien oiartzuna:</p>
<p><hi rend='Italic'><foreign>Sancta Trinitas... Sancte Michael,</foreign></hi></p>
<p><hi rend='Italic'><foreign>Agnus Dei...</foreign></hi> "Barka, Jauna"...</p>
<p>Ordutik zerbait ez ote-da alda</p>
<p>Euskalerri fededuna?</p>
<p>»Tximist-ostotzez, erakus Jauna,</p>
<p>gure Sina-mendi ontan</p>
<p>bakar zerala Jainko; sar zazu</p>
<p>zure Legea guregan.</p>
<p>Jabetasuna galdu dulako</p>
<p>dago erri au damutan.</p>
<p>Lurra galdurik, erritasuna</p>
<p>egizu galdu ez dezan.</p>
<p>»Aker bat dakust Zugarramurdi'n,</p>
<p>noranai du lizun-atsa;</p>
<p>ezin-egonez lepoa biur,</p>
<p>ikara du beti isatsa.</p>
<p>Ba derabiltzi leize, zubipe,</p>
<p>sorgin ta lamien baltsa:</p>
<p>Aralar onen Gurutz-oiñean</p>
<p>garbi Jaunaren Bildotsa.</p>
<p>»Sorgiñak, diot. Ogenik, ez da</p>
<p>siñestuz oiek dirana;</p>
<p>erriak dio, izena dunak</p>
<p>ba dula, nai t'ez, izana.</p>
<p>Etzuten, naski, eskubiderik</p>
<p>odei ta tcimistengana.</p>
<p>Erri xumeak siñesten zizun</p>
<p>ikaraz, aien esana.</p>
<p>»Atso lizunok pekatu aundi,</p>
<p>—ez baitut nik aipatuko—:</p>
<p>aur gaizta-ezak, eiten zituten</p>
<p>aldare beltz artan lepo.</p>
<p>Jainko-Bildotsak esana baitu</p>
<p>aurrak beretzat uzteko,</p>
<p>Aker-kiratsa Jainko egiñez,</p>
<p>an zizkioten mendeko.</p>
<p>»Akelarre beltz, damurik au i</p>
<p>Europa guzik ezagun!</p>
<p>Akerren larre, sorgiñen bilgu,</p>
<p>deabrua dukala jaun...</p>
<p>Aur garbi oiek aingeru bana</p>
<p>dute zaindari ta lagun;</p>
<p>zeruan daude guzion Aita</p>
<p>ikusten gau eta egun.</p>
<p>»Jainko-Bildotsak suntsitu digu</p>
<p>akerren jaurerri ori;</p>
<p>olako jaunik iñoiz ez bedi</p>
<p>Euskalerrira etorri.</p>
<p>Lizunkeriak sasi ta larraz</p>
<p>bete ez beza gure mendi.</p>
<p>Aralar ontan Jainko'Bildotsa</p>
<p>gaurgeroz Errege bedi.</p>
<p>»Ots, baiña! Or dator! Buruz aker ta</p>
<p>egoz, puztanez ersuge:</p>
<p>lizunkeria, mendia-gora,</p>
<p>gure egun oetan ere.</p>
<p>Erdera agoan, euskera... noizbait;</p>
<p>soiñean, isil naiteke:</p>
<p>neskaso gurbil, orde, ergel aunitz</p>
<p>ez bait-nituke nai andre.</p>
<p>»Mikel'ek baiño gorago nai du</p>
<p>aldare bat Artxueta'n;</p>
<p>andik odei-ats bat edatzen du</p>
<p>aizearen lau aldetan.</p>
<p>Erri au ere ikusi nai du</p>
<p>ats lizun orren mendetan.</p>
<p>Ez aal naiz ni illen gure zeru au</p>
<p>goi-argi ikusi bagetan!</p>
<p>»Ots, orde! Beste sugetzar ori</p>
<p>ez da batere ederrago:</p>
<p>katamotz-buru ta atzapar, dator</p>
<p>limikatuz sudur-zulo.</p>
<p>Prantzi-muga du egoitza gorri,</p>
<p>eriotz oroen zoko.</p>
<p>Zenbat il-ezur liteke</p>
<p>il zituena apentzeko!</p>
<p>»Eren-suge au Mikel'ek il zun</p>
<p>Teodosi'ren urtetan;</p>
<p>Jainko-bildots il Aren ginduz</p>
<p>illa betiko geneukan.</p>
<p>Pizberritu da Lanz'ko lapur ta</p>
<p>Goñi anaien mendetan.</p>
<p>Jainko-bildurra muga altxatuaz</p>
<p>il bedi erabatetan.</p>
<p>»Lauek etzuten, egin-kalterik</p>
<p>beren buruaz ordaindu;</p>
<p>irurook, orde, gizon bat il-ta</p>
<p>artu zuten naiko pagu.</p>
<p>Ortzak ortza, ta begiak begi,</p>
<p>aintziña zuten eskatu;</p>
<p>lege zaar aren gogortasuna</p>
<p>euskaldunekin da gaindu.</p>
<p>»Iruña'k ez nai; ez Naparroa'k</p>
<p>negar-egunik igaro,</p>
<p>zedilla aientzat, eskatu zuten,</p>
<p>zigor ua biguiñago...</p>
<p>Barkapen-ustez, ai ai egonik</p>
<p>urka-bear-orduraiño,</p>
<p>"Il bitez" dio azken-erregeek.</p>
<p>Ari ere ez barkatuko.</p>
<p>»Erna adi, napar, euskaldun, erna</p>
<p>gaurko lozorro orretati.</p>
<p>Ezak siñismen; esku oriek</p>
<p>ez biaez, aurrera gorri...</p>
<p>Artxueta'tik ikusten ditut</p>
<p>Gorriti ta Lekunberri:</p>
<p>giputzek eman bezate ango</p>
<p>il ta kiskalien berri.</p>
<p>»Bizkai-aldean oroi detzadan</p>
<p>iraiezez Oiñaz-Ganboa;</p>
<p>bertagokorik Euskalerrian</p>
<p>aipatzera gaur ez noa.</p>
<p>Sugetzar orri Mikel'ek kendu</p>
<p>zion ezpataz lepoa, egiñik,</p>
<p>morroi zintzo bezala,</p>
<p>Bildots illaren gogoa.</p>
<p>»Ots, arren! Orain datorren au da</p>
<p>sugerik lazkarriena:</p>
<p>koko-erritik birauz beterik</p>
<p>besteen aldean gaillena;</p>
<p>siña, Aundi-mendi; odeiak, ego;</p>
<p>zazpi burutan eztena...</p>
<p>Egun-argia itzali du, ta</p>
<p>lurra mendean du dena.</p>
<p>»Zuk, Jainko-Bildots, lurraren jabe</p>
<p>bialdu Mikel morroia,</p>
<p>zu-il gurutzea buruan dula</p>
<p>aiza dezan suge loia;</p>
<p>su-leize ortan gori dezala</p>
<p>mingaiñean dun erdoia;</p>
<p>beti oiñazez, il bage, beza</p>
<p>soil zeruaren oroia.</p>
<p>»Gure aitonen Jaungoiko audi,</p>
<p>irutan santu zerana,</p>
<p>zure semeek lizundu dute</p>
<p>ez diteken izena.</p>
<p>Euskalerrian ez bedi zabal</p>
<p>koko-erriko legena.</p>
<p>Leendanik ba du gaitzik aski, ta</p>
<p>oildu betza aiek aurrena.</p>
<p>»Ez ote-ziñan bearrekoa,</p>
<p>gure aiten Euskalerri,</p>
<p>erri-lurretik alde egin bage</p>
<p>biur zindezen mende-erri?</p>
<p>Fedearekin erritasuna</p>
<p>gorde beintzat. Jabe berri</p>
<p>Jainko Aundiak egiñen zaitu</p>
<p>Siñismenaren geigarri.</p>
<p>»Bebil inguru, lur biribilla</p>
<p>gaiztoz ta gaitzez naasirik</p>
<p>Gurutz-oiñeko Bildots-alboan</p>
<p>zora bege egon nai dut nik,</p>
<p>eguna sortzen dan alderdira</p>
<p>begiaz beti zorrotzik.</p>
<p>Gurutzepean dabillen lurra</p>
<p>oiñez ukitu bagerik.</p>
<p>»Eren-sugeai laket emanez,</p>
<p>Bildotsak gudu deritza:</p>
<p>lurra azkazalez urrezkoz jota</p>
<p>sortu du txingi tximista.</p>
<p>Mikel bialduz, suntsituko du</p>
<p>esaien saldo bortitza.</p>
<p>Artean emen etenik bage</p>
<p>egiñen diot otoitza.</p>
<p>»Pake-zantzuan Bildotsak berriz</p>
<p>besoz lurra jo dezaño,</p>
<p>lur eta biotz baretu arte</p>
<p>otoi ta arren emen nago.</p>
<p>Ez bedi biztu sorgin-aker, naiz</p>
<p>katamotz Prantzi mugako;</p>
<p>beti-betiko leizera bedi</p>
<p>sugetzar Koko-erriko.</p>
<p>»Birau bezain oben gaiztorik</p>
<p>eguzkepean ez baita,</p>
<p>ain eder, ortaz, Jaungoikoaren</p>
<p>izena goi-aipatzea.</p>
<p>Or dituzu bi Santu euskaldun</p>
<p>Xabier eta Loiola...</p>
<p>mundu osoan zabali dute</p>
<p>zure izen orren ederra.</p>
<p>»Gure erri dena barka-gai aal da</p>
<p>bi Santu oriengatik.</p>
<p>Izkuntza au birauz loi bear balu,</p>
<p>ez nuke nai Euskerarik.</p>
<p>Ala balitza, ez dut bizitzan</p>
<p>jetsi nai mendi ontatik;</p>
<p>ez, beintzat, gure mintzo ontan Jauna</p>
<p>betiko jaso bagerik.</p>
<p>»Jaunak arnasa dit oraindio</p>
<p>nere lan au jarraitzeko;</p>
<p>biotzak diraust bein ere ez dala</p>
<p>Erri maite au galduko.</p>
<p>Erritasuna gorde badeza,</p>
<p>Erri-lurraz jabetuko.</p>
<p>Beza Siñismen; ta ain gogo dunik</p>
<p>Jaunak ez dio ukatuko».</p>
<p>Eliz-barnean dago jendea,</p>
<p>belauna josiz lurrean.</p>
<p>Apaizak asi-du Letaria</p>
<p>zeru ta lurren aurrean.</p>
<p>Odeirik bada sabel gorririk,</p>
<p>samurtuko ditu, urrean,</p>
<p>ainbat lagunen otoitz beroaz</p>
<p>zulaturik saietsean.</p>
<p>«Jeki, Jauna, ta lagun gaitzazu!</p>
<p>zure izenarren gorde gu!</p>
<p>gure belarriz aiteri egin</p>
<p>zeniena aditu dugu.</p>
<p><hi rend='Italic'><foreign>Kyrie eleison</foreign></hi>, erruki, Jauna!</p>
<p>besterik merezi dugu.</p>
<p>Gurasoetaz oroi zerala</p>
<p>ordean, entzun iguzu».</p>
<p>«Erruki», «entzun», «barka», diote:</p>
<p>irutara dute eskari;</p>
<p>azkenik berriz, irutan <hi rend='Italic'><foreign>Agnus</foreign></hi></p>
<p>oiu Jainko-Bildotsari.</p>
<p>Begira, beintzat, fede bizizko</p>
<p>aurreko Naparroari.</p>
<p>Ez uka, damuz fedea biztu</p>
<p>nai duan oraingoari.</p>
<p>Irutasuna zuten agotan</p>
<p>Xabier'ko zupizguan:</p>
<p>Madalen eta Prantzes anaia</p>
<p>orrek sugartzen zituan.</p>
<p>Indi-aldean aren ezpaiñak</p>
<p>beste lelorik etzuan:</p>
<p>alboko batek Loiolaz ere</p>
<p>berori aitortzen zuan.</p>
<p>Irutan santu dan Jainkoari</p>
<p>naparrak dio jaiera;</p>
<p>ez liburutik, ameen altzoan</p>
<p>gerez ikasiak gera.</p>
<p>Leen Naparroa genun Zubero'n</p>
<p>bidez iristen bazera,</p>
<p>ango dorreak iruna tontor,</p>
<p>nere esanaren aldera.</p>
<p>Irukoitzaren Elizattora</p>
<p>jende-saillaren lerroa,</p>
<p>begiak apal, biotza goian,</p>
<p>kanta-durundaz dioa.</p>
<p>Eliza aundiak ez du erantzun</p>
<p>gaur bezain mardul orroa;</p>
<p>baiña zelaiak beela jaten du</p>
<p>gora bialduz mintzoa.</p>
<p>Elizattoan bakoitzak dantzu</p>
<p>leengo otoitzen oiartzuna,</p>
<p>ainbat naparrek berriro piztuz</p>
<p>bezala sendotzen duna.</p>
<p>Zeru-gaiñetik dakustelarik</p>
<p>gizonen umiltasuna,</p>
<p>euri ta beste mesede aundi</p>
<p>bege, ez dator gaur illuna.</p>
<p>Maite ditunak zigortzen ditu</p>
<p>Jainkoak. Berak esana.</p>
<p>Damu diranik kupitzen dute</p>
<p>indartsu ta aaltsu dan Jauna.</p>
<p>Gizonak, bera txiki sumatuz,</p>
<p>dakus Jainkoa aundi dana;</p>
<p>izen aundi au aitortu-ta, aldiz,</p>
<p>oso daukagu gugana.</p>
<p>Sugetzarraren morroiak, Bildots</p>
<p>onagana jeiki dira;</p>
<p>morroi indartsu Mikel or dauka</p>
<p>Aren esanai begira.</p>
<p>Bildots otzanak autsiko ditu</p>
<p>eun milla alako balira;</p>
<p>ezpata aurrean, sartuko ditu</p>
<p>betiko illundegira.</p>
<p>«Nor Jainkoa aiña?» izena baitu</p>
<p>gure gogoen Mikel'ek,</p>
<p>izen au baiño ederragorik</p>
<p>Aingerurik ez du bestek.</p>
<p>Sugetzarrari moztu ditio</p>
<p>ezpat-ukaldiz egoek;</p>
<p>leen sabelka, ta orain iraulka</p>
<p>artu du jeki-eziñek.</p>
<p>Larraun'go otoitzak lurrin-ontzian</p>
<p>bialduz lau aizetara,</p>
<p>gaur arte legor ziran odeiak</p>
<p>ernaltzen ditu gogara.</p>
<p>Ara, aurkez-aurke jarri bi odei</p>
<p>Berin'dik Artxueta'ra!</p>
<p>Burruka naiez ikusita, aiek</p>
<p>bizigo zeruetara.</p>
<p>Ek bezain gizon argal zalarik,</p>
<p>Elias'ek arren aundiz,</p>
<p>goitik euria debeka zuen</p>
<p>iru urte ta sei illabetez.</p>
<p>Urrena, berriz, euria nai ta</p>
<p>biotz berez, mingain berez,</p>
<p>jasa gozoak eratsi zitun</p>
<p>lurra beterik emaitzez.</p>
<p>Ainbat ezpaiñek, ainbat biotzek</p>
<p>gaur dagiten eskaria,</p>
<p>alper ez dala sumarazteko,</p>
<p>emanen Jaunak euria.</p>
<p>Etxe-zokoan ezin oiña-altxaz</p>
<p>aitona damuz geldia...</p>
<p>Biotza altxatuz odeia zula,</p>
<p>ain baitu fede bizia.</p>
<p>Letari oien urrena, aldare</p>
<p>banari belauna bigun;</p>
<p>bereela Meza, ta aren ondoan</p>
<p>Aingeru Aundiari mun.</p>
<p>Ez dira aspertzen naparrak ontan</p>
<p>naiz ari gau eta egun.</p>
<p>Gipuzko, Bizkai,Euskalerritik</p>
<p>gero ta geiago lagun.</p>
<p>Zenbat gizaldik kokatu dute</p>
<p>Irudi ontan ezpaiña!</p>
<p>Zaar ta aurrek oro, naiz ez ikusi</p>
<p>begiz Aralar'ko gaiña,</p>
<p>Bera jeisten da erririk erri</p>
<p>urbilduz bakoitzagana,</p>
<p>Aralar-mendi, zerua bera</p>
<p>eramanaz aiengana.</p>
<p><hi rend='Bold'>AINGERUA ERRIZ-ERRI</hi></p>
<p>Gogoan bizi dut nola giñan</p>
<p>Lekunberri'ko mugara,</p>
<p>Erri Gurutza, mutil mordoska,</p>
<p>gizon larrien illara...</p>
<p>Mugan itxaron; luzaro bage</p>
<p>malkorrak kanta-dundara.</p>
<p>Ara Aingerua! lerden nabari!</p>
<p>Gure biotzen dardara!</p>
<p>Erri-Gurutzeak elkarri mun, ta</p>
<p>oro belaunez lurrera...</p>
<p><foreign><hi rend='Italic'>Veni creator</hi></foreign> esan ondoren,</p>
<p>guziook jekitzen gera.</p>
<p>Aingerudunak ugal-potoak</p>
<p>bere gerritik atera;</p>
<p>urren erriko aingerudunak</p>
<p>aurrekoaren jazkera.</p>
<p>Oian, bei, ardi bedeikatuaz</p>
<p>doa mugatik errira.</p>
<p>Ezkil-dorrean bi mutil daude</p>
<p>noiz agertuko begira.</p>
<p>Txanpurrion'go biur-gunean</p>
<p>egin duteneko bira,</p>
<p>dandaraz dute usuagotzen</p>
<p>biotz guzien pilpira.</p>
<p>Ez dut bein ere ain alai egin</p>
<p>erri maitean sarrera.</p>
<p>Amonak oro aurrak besoan,</p>
<p>leiora dute joera.</p>
<p>Ikulluan bei eririk bada,</p>
<p>ager dute larraiñera.</p>
<p>Goi-aingeruak, igarotzean,</p>
<p>dezan leengo osasunera.</p>
<p>Elizarako garai danean,</p>
<p>soiñeko onenak jantzirik,</p>
<p>jende larriak, iñoiz bezala,</p>
<p>ez dira zango-nagirik.</p>
<p>Bular-umeak artu-ta andreak</p>
<p>asma dutenaz apaiñik,</p>
<p>Aingeruari mun dagiote,</p>
<p>beren aurrak eskaiñirik.</p>
<p>Izurritean ukullukoak</p>
<p>ager ditute plazara;</p>
<p>bedeikapena barratzekoan</p>
<p>eldu dedin aietara.</p>
<p>Etxe ta landa, larre ta baso,</p>
<p>gurutzaz lau aizetara,</p>
<p>osasun eta poztasun sartu</p>
<p>da zoko guzietara.</p>
<p>Aldapa-gora goazelarik</p>
<p>Oillarradar zelaietan</p>
<p>Santa Kurutz'en Elizattoa</p>
<p>dago Gorriti-bidean.</p>
<p>Mikel'ek ere Gurutzea du</p>
<p>buru ta beso-gaiñean:</p>
<p>onela garbi irakasten digu</p>
<p>nora bildu gaitezkean.</p>
<p>Kanta-mintxoak pago-tartean</p>
<p>egiten digu durundi;</p>
<p>mendiak ere erantzuten du</p>
<p>luzaro gure ondoti;</p>
<p>mugar geran baiño leenago</p>
<p>begira an dago Gorriti...</p>
<p>Mikel'ek azken-bedeikapenez</p>
<p>bedeikatzen digu Uitzi.</p>
<p>Orrela dabil erririk-erri,</p>
<p>Naparro'ko Aingerua:</p>
<p>aldi bateko, denetan utziz</p>
<p>berak dakarren zerua.</p>
<p>Itzul gaitezen Aralar'era</p>
<p>an baitaika jar-lekua,</p>
<p>an mun emanez, arkitzen dugun</p>
<p>lurrean paradisua.</p>
<p><hi rend='Bold'>EKAITZA</hi></p>
<p>Mun eta musu, beratu dute</p>
<p>Aingeruaren biotza:</p>
<p>odeiek gaur ez dute gezurrik;</p>
<p>jo dute gudaroko otsa;</p>
<p>ostots legorrak igaro oi dira</p>
<p>billatuz erri arrotza;</p>
<p>baiña aurpegian zirrara sartuz</p>
<p>eldu da egurats otza.</p>
<p>Elizaldia bukatu-aala</p>
<p>mordoka doaz zelaira;</p>
<p>itxaro-bidez gora ditute</p>
<p>begiak odeietara:</p>
<p>«Oraingoan, bai, atzoko ontzaran</p>
<p>oiua gezura ez bada,</p>
<p>—esan du batek— euri gozoa</p>
<p>jetsiko da lurretara».</p>
<p>Egunez ontza suma ezkero,</p>
<p>esana da laister euri;</p>
<p>besteek: «Oillo bat oillar egiñik</p>
<p>atzo kukurrukuka ari:</p>
<p>orrek ekaitza berekin oi du</p>
<p>utsik egin bage ekarri».</p>
<p>Etxanderaren ezpain-otoitzak</p>
<p>ez ote-zion igarri?</p>
<p>Katua goizik musu-garbitzen</p>
<p>besteak ikus omen-du:</p>
<p>ark ere, erriak asmatu dunez,</p>
<p>ekaitz laisterraren zantzu.</p>
<p>Azkenik, batek igarpen oiek</p>
<p>onako ontaz garai ditu:</p>
<p>lurra, artaraiño legor zalarik,</p>
<p>satorrak gorri du urratu.</p>
<p>Gaur ez da arkume-janik; an daude</p>
<p>gelan burruntziak baztar;</p>
<p>ez da su-garrik; ez, oi bezala,</p>
<p>tantaz jausten koipe-negar.</p>
<p>Erteko legor usai bagea</p>
<p>zintzurra-barna nola sar?</p>
<p>Ua aiek listuz busti bezala,</p>
<p>goiak ugalde balekar!</p>
<p>Ipar-aizeak leenengo odeiei</p>
<p>bultz egin die urrutira;</p>
<p>aien atzetik beste ta beste</p>
<p>burruka-bage jun dira.</p>
<p>Araba-aldetik, Gipuzkoa'tik,</p>
<p>jar dituzu bi, begira;</p>
<p>aizea arrotuz, erronka aurrena,</p>
<p>urrena tximis-dirdira.</p>
<p>Ipar-odeia geldi dagola</p>
<p>urbiltzen da Arabakoa;</p>
<p>ostots-burrunda bizigo dator</p>
<p>maiztuz, luzatuz orroa.</p>
<p>Bien arnasak billa dute elkar,</p>
<p>bi sabelek gorrotoa:</p>
<p>oien burruka beeti ikusteko</p>
<p>jendeak ba du gogoa.</p>
<p>Ata-gaiñean elkartu dira</p>
<p>atzetik utziz ostarte.</p>
<p>Eguzkitatik begiratuta</p>
<p>margo beltzagoa dute.</p>
<p>Tximistak argi duan aldiro</p>
<p>ageri dira auts-kolore:</p>
<p>auts ori, iralkiz, Jainkoak euri</p>
<p>berez biurtu dezake.</p>
<p>Gauez, ogera dioanean,</p>
<p>burtziña arturik eskuan,</p>
<p>txinarrak barna sartuz, amonak</p>
<p>autsa biltzen dun moduan,</p>
<p>biamonean autsa zirikaz</p>
<p>sua arki baitu barnean...</p>
<p>ala Jainkoak odei beltzetik</p>
<p>oiñaztura pizten zuan.</p>
<p>An dago Jauna. Utsetik oro</p>
<p>egin dunak ezin aal-du</p>
<p>odeiaren beltz eta bustitik</p>
<p>su kiskalgarria sortu?</p>
<p>Su orrek, berriz, odeia leertuz,</p>
<p>euria digu barratu.</p>
<p>Asi du noizbait;</p>
<p>berreun mingaiñek</p>
<p>Mikel'en izena aipatu.</p>
<p>Belarrietan egetotsa-antza;</p>
<p>ez da jenderik ikara;</p>
<p>zugatz-orria, legorte luzez,</p>
<p>ain baitzegoen igarra:</p>
<p>euria mardul, orria gogor,</p>
<p>ots ori berezkoa da:</p>
<p>alor egarrik txir egiten du</p>
<p>kare bizien erara.</p>
<p>Elkarren gainka datoz odeiak</p>
<p>urrun zebiltzan taldean:</p>
<p>bekaitzez ezin gelditu dira</p>
<p>leena aurretik ikustean.</p>
<p>Ala artaldeko ardi sarkoia</p>
<p>dakustelarik barnean,</p>
<p>besteak, soinka esi-zulotik</p>
<p>sartzen dira belazean.</p>
<p>Esker eta arren, Eliz-barnetik</p>
<p>odeiaren burrunbotsa</p>
<p>entzuten dute, ta leioetan</p>
<p>tanta larrien as-otsa.</p>
<p>Ordu luzean atertu bage</p>
<p>lasatzen zaie biotza;</p>
<p>etxeraldian atergunerik</p>
<p>izan ez ta lute poza.</p>
<p>Etxera-bear, ta asmatzen ere ez</p>
<p>belauneri kentzen lurra:</p>
<p>egun luzea biur zitzaien</p>
<p>eek nai aldean laburra.</p>
<p>Noizbait eldu zan, ezpaiñez gogoz</p>
<p>egin-otoitzean apurra.</p>
<p>Mun-bitartean, kanta au Mikel'i</p>
<p>oles eta azken-agurra:</p>
<p><mentioned> «Jaunaren morroi leiala,</mentioned></p>
<p><mentioned> gure erriaren itzala:</mentioned></p>
<p><mentioned> dakigun arren aingeruetan</mentioned></p>
<p><mentioned> indarrez aundi zerala,</mentioned></p>
<p><mentioned> "Mikel" izenak esaten digu</mentioned></p>
<p><mentioned> "Nor Jaungoikoa bezala?"</mentioned></p>
<p><mentioned> Bein, bita, irutan Santu,</mentioned></p>
<p><mentioned> ezilkor eta indartsu;</mentioned></p>
<p><mentioned> guzien gaindi, Beraren itzez</mentioned></p>
<p><mentioned> eramankor, errukitsu...</mentioned></p>
<p><mentioned> Izen au gure biotz-agotan</mentioned></p>
<p><mentioned> beti dezagun edertu.</mentioned></p>
<p><mentioned> Luziper izarretako</mentioned></p>
<p><mentioned> beste Jainko omen-zalako,</mentioned></p>
<p><mentioned> Jaun aundiaren aurka jeki zan</mentioned></p>
<p><mentioned> ez izan nairik mendeko.</mentioned></p>
<p><mentioned> Morroi zintzo orrek sartu zinuen</mentioned></p>
<p><mentioned> inpernua sekulako.</mentioned></p>
<p><mentioned> Jainkoaren Gurutzari,</mentioned></p>
<p><mentioned> Satan'en ikaragarri,</mentioned></p>
<p><mentioned> eraman zuzen zeruetara</mentioned></p>
<p><mentioned> egiten dugun eskari:</mentioned></p>
<p><mentioned> Euskalerriak eutsi bezaio</mentioned></p>
<p><mentioned> aitonen siñismenari».</mentioned></p>
<p>Atergune da, ez luzaroko;</p>
<p>artu dute etxera bide.</p>
<p>Urak eskainka —orain egitan</p>
<p>lurreko gezurren orde—.</p>
<p>Ata-zelaia jo duteneko</p>
<p>Larraundar guzien talde</p>
<p>orduko pago aipatu artan,</p>
<p>—galdu baita— dira gorde.</p>
<p>Bost gizon biran, beatzik beatz,</p>
<p>ezin gerririk atzeman;</p>
<p>ario artan beste sei adar</p>
<p>zeduzkan adaburuan.</p>
<p>—Leengo ondo arek berreun bat ardi,</p>
<p>ekaitza gogor zanean,</p>
<p>ille-izpirik busti bagerik</p>
<p>omen-zeduzkan azpian—.</p>
<p>Tximist-bildurrez elorri-xuxta</p>
<p>ezkerrean du Garazi'k,</p>
<p>bedeinkatua dala, jendeen</p>
<p>oker-ustez aitzinatik.</p>
<p>Dir-dir-aldiro «Aitaren»-entzat</p>
<p>eskuiña nai du jaberik...</p>
<p>siñiskeriak Siñismenari</p>
<p>ez aal dio ontan kalterik.</p>
<p>Bere burua motx ez egin nai,</p>
<p>Eleder eskutsik doa;</p>
<p>ontatik ikas siñiskeri au</p>
<p>indarrez noraiñokoa.</p>
<p>Atertu-aala, bana-banaka</p>
<p>berritzen dute txangoa:</p>
<p>odeien antzo bereizten dira...</p>
<p>bai ere gure bikoa.</p>
<p>Ata'ko Burnigurutz-alboan</p>
<p>geldixeago dirala,</p>
<p>leenik beratzi <hi rend='Italic'><foreign>Gloria, </foreign></hi>gero</p>
<p>«Nor Jaungoikoa bezala?»</p>
<p>Lekunberri'ko mugako artan</p>
<p>esanik dago, beraala;</p>
<p>amona xintxook etxe-zokotik</p>
<p>agindu baitzien ala.</p>
<p>Andik etxera, goiak ateri;</p>
<p>etxera sartuz ostotsa.</p>
<p>Berriro odeia berdin naastu da,</p>
<p>berdin lasa du mototsa.</p>
<p>Zeruak entzun duala, dio,</p>
<p>goizeko otoitzaren otsa...</p>
<p>Txangora bage diranai ere</p>
<p>zabaldu zaie biotza.</p>
<p>Amona xintxook Mikel'i dio</p>
<p>ontaz eta artaz galdea;</p>
<p>argitasun on emanik ere,</p>
<p>ez ark nai bezain luzea.</p>
<p>Otoitz au, ori, egin aal-ditun</p>
<p>ez du bildur galdetzea;</p>
<p>mutillak isil jasan, amatxik</p>
<p>ematen dion nekea.</p>
<p>Aitonik ba da, ogerakoan</p>
<p>izar dagoen begira;</p>
<p>bakarren batzuk ostarte-erditik</p>
<p>bizia dute dirdira.</p>
<p>Bekokietan suma dularik</p>
<p>Araba-aizeren pilpira,</p>
<p>aldi bateko jasak igarriz,</p>
<p>sartu da bere tegira.</p>
        </body>
      </text>
      <text>
        <front>
          <head rend='Bold'><p>X. ARTAJORRA</p></head>
        </front>
        <body>
<p>Azaren orria asi baratzan leguntzen,</p>
<p>arrak zain eta zulo ziriztu baitzuten.</p>
<p>Ardi-baresarea ark jator iduritzen,</p>
<p>—amonak baitarabil odolkia biltzen.</p>
<p>Ertzeko orriak oro erori, naiz kendu,</p>
<p>ondoaren erditi ninikoa agertu.</p>
<p>Nork uste egun laburrez zedin burubildu?</p>
<p>Galdu-ustean erauzi zitunak, damu du.</p>
<p>Artoak zuri-gorri egonik luzaro,</p>
<p>beltz-urdin biurtzeko oraindik urtaro.</p>
<p>Donianek emanez doaiak oparo,</p>
<p>bere goizean ditu pizberrituko oro.</p>
<p>Izpi-muturra gorri dadukan garia</p>
<p>goiz artan izanen da erdoiz erantzia.</p>
<p>Gizonak gorputzean duken ezkabia,</p>
<p>intzetan iraul-aala, gelditzen garbia.</p>
<p>Belar orok usai du Doniane-goizez;</p>
<p>artoa azi daroa begien oarrez.</p>
<p>Zugatz-ostoa ari da zeruei eskerrez;</p>
<p>ardi, bei eta beor, bizkor dira larrez.</p>
<p>Doniane-bezperan errian etxerik</p>
<p>ez zan, leenengo jorra bukatzen eztzunik.</p>
<p>Lan geiegiz bat beste bazegon esturik,</p>
<p>arengana jo oi zuten orok bat egiñik.</p>
<p>Ez zan, orain adinbat gorroto ta marmar:</p>
<p>gazte, naiz ezkonduek artzen zuten elkar.</p>
<p>Aitzurra dantza-artean, ipui lelo ta par;</p>
<p>aiek bukatzeneko, dator illunabar.</p>
<p>Gerriek pakerik ez, mingaiña lanetan,</p>
<p>alorra aiñako sailla deramate betan;</p>
<p>zertan neke geiago? jorratzen? izketan?...</p>
<p>Nekerik suma bage, an dira zakenetan.</p>
<p>Saillean jartzen dira kidea kideekin;</p>
<p>Mikel Eleder bere Gerriederrekin.</p>
<p>Noizik-bein begiratu, noizik-bein itzegin,</p>
<p>aien koska, ala ere, iñork ezin berdin.</p>
<p>Atsaldean itzala, mendien erraiñu;</p>
<p>galdorrik garaienak urratsa aurrera du.</p>
<p>Ala gure gazteook beren lana azaldu,</p>
<p>aldiz-aldi emanez eskuari listu.</p>
<p>Koska aren babesean alditxo bat zutik,</p>
<p>iñork ez die esaten <hi rend='Italic'>esan ua </hi>atzetik.</p>
<p>Atzena doanari auxe diote: —«Ez dik</p>
<p>bear tenk egoteko zeruak aberik».</p>
<p>Ekiñaren ekiñez aitzurren elkar jo,</p>
<p>saria galtzen dala esan zaarrak balio.</p>
<p>Gaur egun-saririk ez, laguntzak balio.</p>
<p>Doniani denentzat sari on dario.</p>
<p>Orok egiten dute lan egiñaalean:</p>
<p>iñork ez nai gelditu bi kosken artean.</p>
<p>Koskak, elkar billatuz, ertsi diranean,</p>
<p>atzenari diote: «auntza baratzean».</p>
<p>Saillean ari zaie Katalin Sutegi:</p>
<p>sorgin biru ote-dan norbait bildurregi.</p>
<p>Agopetik esana gerta balaite egi,</p>
<p>Doniane-goizean galduko du begi.</p>
<p>«Ote-dan, omen-dala», gauza jakiñik ez;</p>
<p>Elizari iru bira zitiola gauez.</p>
<p>Azkeneko birundan, sorgiñek dutenez,</p>
<p>Ekelarre-mendira eraman, esanez:</p>
<p><hi rend='Italic'>«Eguna argizkoentzat, gaua gautarrentzat;</hi></p>
<p><hi rend='Italic'>Sutegi'ko Katalin gaurgero guretzat».</hi></p>
<p>Odeietan ikusi ote-zuten noizbait...</p>
<p>Biaramon goizean agertuko zerbait.</p>
<p>Aren aurtzai izanak dio maiz auzoan</p>
<p>neskak orein bat dula besape-txokoan...</p>
<p>Ortaz ez daitekela trebe sorgingoan.</p>
<p>Alaare, naiko bildur neskaren alboan.</p>
<p>Arako larunbatez sortu-ekaitzean,</p>
<p>iñork ikus ez omen ostiral-gauean.</p>
<p>Gau artan Akelarren bildu zitekean</p>
<p>Mari Muirokorekin sorgin-batzarrean.</p>
<p>Orraztokiren bat du saklean gordetzen;</p>
<p>arek edozein andre omen-du sorgintzen.</p>
<p>An iduki ezkero, —ipuinak esaten—</p>
<p>leen izan-tokitara bet-betan aldatzen.</p>
<p>Kezkarik aski dire Katalin'ek eman;</p>
<p>burua jaso bage ari da, lan ta lan,</p>
<p>besteen erdi-kide solas eta kantan;</p>
<p>nork igarri lioke sorgin beltz ote-dan?</p>
<p>Aren aurrean, ezin aipa zenbait kontu;</p>
<p>beldur dira, sorgiñei detzala salatu.</p>
<p>Gauaz sutean ezin mintza txutxu-mutxu;</p>
<p>laratzaren kedarra irakurtzen baitu.</p>
<p>Bestela, neska arrunta: jan, lan eta mintzo,</p>
<p>errikoen aurrean agertzen da zintzo.</p>
<p>Elizan makurtzen da aingeruak antzo;</p>
<p>Apaizak, alaare, eztu siñestatzen oso.</p>
<p>Batek asi du kanta, lanak arintzeko,</p>
<p>naiz Katalin Sutegi begiz aztertzeko,</p>
<p>naiz, sorgiña aipatuaz, lotsak emateko...</p>
<p>Aundigorik bear da ua gorritzeko.</p>
<p><mentioned> <hi rend='Italic'>«San Joan! San Joan!</hi></mentioned></p>
<p><mentioned> <hi rend='Italic'>ez dut besterik gogoan,</hi></mentioned></p>
<p><mentioned> <hi rend='Italic'>arraultze bi kolkoan,</hi></mentioned></p>
<p><mentioned> <hi rend='Italic'>beste bi altzoan...</hi></mentioned></p>
<p><mentioned> <hi rend='Italic'>Lapurrak erre! Sorgiñak erre!</hi></mentioned></p>
<p><mentioned> <hi rend='Italic'>arto ta gariak gorde!».</hi></mentioned></p>
<p><mentioned> <hi rend='Italic'>«San Joan, Soan Joan eldu da;</hi></mentioned></p>
<p><mentioned> <hi rend='Italic'>sorgin-begia galdu da.</hi></mentioned></p>
<p><mentioned> <hi rend='Italic'>Galdua ba-da, gal bedi,</hi></mentioned></p>
<p><mentioned> <hi rend='Italic'>Sekulan agertu ez baledi!»</hi></mentioned></p>
<p>Aurpegia alda bage, entzun du leloa;</p>
<p>berak, lotsa bagerik, asi du urrengoa:</p>
<p>zenbat neke-kezkaren seme dan taloa;</p>
<p>beste gauz oetatik aldenduz gogoa.</p>
<p><mentioned>ARTOAREN NEKEA</mentioned></p>
<p><mentioned> <hi rend='Italic'>«Arto-lanaren nekea</hi></mentioned></p>
<p><mentioned> <hi rend='Italic'>entzuten asi zaitea:</hi></mentioned></p>
<p><mentioned> <hi rend='Italic'>babekin baten ori izan oi-da</hi></mentioned></p>
<p><mentioned> <hi rend='Italic'>gure bazkari-legea.</hi></mentioned></p>
<p><mentioned> <hi rend='Italic'>Orrek iltzen du Euskalerriko</hi></mentioned></p>
<p><mentioned> <hi rend='Italic'>nekazarien gosea.</hi></mentioned></p>
<p><mentioned> <hi rend='Italic'>Taloa talo-burnira,</hi></mentioned></p>
<p><mentioned> <hi rend='Italic'>babak eltzera noiz dira?</hi></mentioned></p>
<p><mentioned> <hi rend='Italic'>Jaten asi-ta... egosi bage.</hi></mentioned></p>
<p><mentioned> <hi rend='Italic'>Urte guziko balira!...</hi></mentioned></p>
<p><mentioned> <hi rend='Italic'>Ukullukoak egon bearko</hi></mentioned></p>
<p><mentioned> <hi rend='Italic'>maiz aski pentsu-erdira.</hi></mentioned></p>
<p><mentioned> <hi rend='Italic'>Erositako aletik</hi></mentioned></p>
<p><mentioned> <hi rend='Italic'>bein ere ez irabazirik</hi></mentioned></p>
<p><mentioned> <hi rend='Italic'>bei-aratxeek egin-dirua</hi></mentioned></p>
<p><mentioned> <hi rend='Italic'>zatitu bear erditik,</hi></mentioned></p>
<p><mentioned> <hi rend='Italic'>erostetxean, alare, ez balu</hi></mentioned></p>
<p><mentioned> <hi rend='Italic'>gelditu bear osorik.</hi></mentioned></p>
<p><mentioned> <hi rend='Italic'>Laiez iraultzen da lurra;</hi></mentioned></p>
<p><mentioned> <hi rend='Italic'>ereiten artoa purra;</hi></mentioned></p>
<p><mentioned> <hi rend='Italic'>bele, zozo ta iskiñasoek</hi></mentioned></p>
<p><mentioned> <hi rend='Italic'>an dute moko lapurra.</hi></mentioned></p>
<p><mentioned> <hi rend='Italic'>Ezagu dute mugan dagoen</hi></mentioned></p>
<p><mentioned> <hi rend='Italic'>mozorroaren gezurra.</hi></mentioned></p>
<p><mentioned> <hi rend='Italic'>An-emenka soik da arloa,</hi></mentioned></p>
<p><mentioned> <hi rend='Italic'>jaio bagerik artoa.</hi></mentioned></p>
<p><mentioned> <hi rend='Italic'>Babarrun gorriz utsak ornitzen</hi></mentioned></p>
<p><mentioned> <hi rend='Italic'>amonak ba du gogoa.</hi></mentioned></p>
<p><mentioned> <hi rend='Italic'>Lupekoentzat, aletan, beintzat,</hi></mentioned></p>
<p><mentioned> <hi rend='Italic'>ez da janari goxoa.</hi></mentioned></p>
<p><mentioned> <hi rend='Italic'>Ostotan ba du eskea,</hi></mentioned></p>
<p><mentioned> <hi rend='Italic'>naiz iguin duten alea;</hi></mentioned></p>
<p><mentioned> <hi rend='Italic'>beste belarki denak utzita</hi></mentioned></p>
<p><mentioned> <hi rend='Italic'>ontara dator barea.</hi></mentioned></p>
<p><mentioned> <hi rend='Italic'>Gizonarentzat eltzaritako</hi></mentioned></p>
<p><mentioned> <hi rend='Italic'>ba dizu nunbait atsea.</hi></mentioned></p>
<p><mentioned> <hi rend='Italic'>Artook ba dakar indarra,</hi></mentioned></p>
<p><mentioned> <hi rend='Italic'>alboan bizkor belarra.</hi></mentioned></p>
<p><mentioned> <hi rend='Italic'>Muri ta lapaitz-orde balekar</hi></mentioned></p>
<p><mentioned> <hi rend='Italic'>axaleko sapelarra,</hi></mentioned></p>
<p><mentioned> <hi rend='Italic'>zurtena mardul, erroa barne,</hi></mentioned></p>
<p><mentioned> <hi rend='Italic'>edatu leza aztaparra.</hi></mentioned></p>
<p><mentioned> <hi rend='Italic'>Eskua artorik ur-urra;</hi></mentioned></p>
<p><mentioned> <hi rend='Italic'>araxegotik aitzurra:</hi></mentioned></p>
<p><mentioned> <hi rend='Italic'>gerria zenbat makurrago dan,</hi></mentioned></p>
<p><mentioned> <hi rend='Italic'>emankorrago da lurra.</hi></mentioned></p>
<p><mentioned> <hi rend='Italic'>Langilleari eskatzen dio</hi></mentioned></p>
<p><mentioned> <hi rend='Italic'>lurrak otoitz eta agurra.</hi></mentioned></p>
<p><mentioned> <hi rend='Italic'>Jorra bat eta jorra bi,</hi></mentioned></p>
<p><mentioned> <hi rend='Italic'>lurra garbitu baledi;</hi></mentioned></p>
<p><mentioned> <hi rend='Italic'>artoak lurra estal duneko,</hi></mentioned></p>
<p><mentioned> <hi rend='Italic'>belarrak bil dio gerri;</hi></mentioned></p>
<p><mentioned> <hi rend='Italic'>artan ogea egingo dute</hi></mentioned></p>
<p><mentioned> <hi rend='Italic'>moxorro, satagin, erbi.</hi></mentioned></p>
<p><mentioned> <hi rend='Italic'>Bere garaiz ba dakarra</hi></mentioned></p>
<p><mentioned> <hi rend='Italic'>buruz batean bizarra. </hi></mentioned></p>
<p><mentioned> <hi rend='Italic'>Ale bakoitzak izpi bat gora,</hi></mentioned></p>
<p><mentioned> <hi rend='Italic'>denen artean kalparra;</hi></mentioned></p>
<p><mentioned> <hi rend='Italic'>urre gorrizko motots ezea,</hi></mentioned></p>
<p><mentioned> <hi rend='Italic'>landaren goizeko parra.</hi></mentioned></p>
<p><mentioned> <hi rend='Italic'>Gau artan ego-aizea,</hi></mentioned></p>
<p><mentioned> <hi rend='Italic'>baztarrean jaun ta jabea,</hi></mentioned></p>
<p><mentioned> <hi rend='Italic'>aiton zaarraren txima biurtuz</hi></mentioned></p>
<p><mentioned> <hi rend='Italic'>atzoko bizar gaztea;</hi></mentioned></p>
<p><mentioned> <hi rend='Italic'>burua esne daiten baño leen,</hi></mentioned></p>
<p><mentioned> <hi rend='Italic'>zimurtzen dio alea.</hi></mentioned></p>
<p><mentioned> <hi rend='Italic'>Amona babarrunetan</hi></mentioned></p>
<p><mentioned> <hi rend='Italic'>zokoka asi da goizetan;</hi></mentioned></p>
<p><mentioned> <hi rend='Italic'>zoko guziak ezagun ditu</hi></mentioned></p>
<p><mentioned> <hi rend='Italic'>erabilliz lau aldetan.</hi></mentioned></p>
<p><mentioned> <hi rend='Italic'>Eltze beteren itxaropenik</hi></mentioned></p>
<p><mentioned> <hi rend='Italic'>ez du biltzen artartetan.</hi></mentioned></p>
<p><mentioned> <hi rend='Italic'>Aizeak barka duana,</hi></mentioned></p>
<p><mentioned> <hi rend='Italic'>izotzak duke erasana.</hi></mentioned></p>
<p><mentioned> <hi rend='Italic'>Ale ta lasto, onduak ditu</hi></mentioned></p>
<p><mentioned> <hi rend='Italic'>denbora bailitz igana:</hi></mentioned></p>
<p><mentioned> <hi rend='Italic'>ainbeste etsairen mendean dago</hi></mentioned></p>
<p><mentioned> <hi rend='Italic'>nekazariaren jana.</hi></mentioned></p>
<p><mentioned> <hi rend='Italic'>Urte on dalarik ere,</hi></mentioned></p>
<p><mentioned> <hi rend='Italic'>aurrera dira ainbat jale;</hi></mentioned></p>
<p><mentioned> <hi rend='Italic'>etxe-ondoan oilloa mokoz,</hi></mentioned></p>
<p><mentioned> <hi rend='Italic'>etxetik urruti bele;</hi></mentioned></p>
<p><mentioned> <hi rend='Italic'>ezkur-aurretik ezkur gorria</hi></mentioned></p>
<p><mentioned> <hi rend='Italic'>jaten asi da basurde.</hi></mentioned></p>
<p><mentioned> <hi rend='Italic'>Azturik inork ez dauka... </hi></mentioned></p>
<p><mentioned> <hi rend='Italic'>errotariaren laka.</hi></mentioned></p>
<p><mentioned> <hi rend='Italic'>Urde gizenak arka azi ditu</hi></mentioned></p>
<p><mentioned> <hi rend='Italic'>urte guziz oartzaka;</hi></mentioned></p>
<p><mentioned> <hi rend='Italic'>kurruska andigoz ei-baztarrean, </hi></mentioned></p>
<p><mentioned> <hi rend='Italic'>gureak meeago kaka.</hi></mentioned></p>
<p><mentioned> <hi rend='Italic'>Aitonak amets guzia,</hi></mentioned></p>
<p><mentioned> <hi rend='Italic'>gertu leen-eiotaldia.</hi></mentioned></p>
<p><mentioned> <hi rend='Italic'>Labean igar, sutean jalki,</hi></mentioned></p>
<p><mentioned> <hi rend='Italic'>—itzarpean su-burnia—...</hi></mentioned></p>
<p><mentioned> <hi rend='Italic'>Ainbat arretaz eiara-arriak</hi></mentioned></p>
<p><mentioned> <hi rend='Italic'>emanen talo guria.</hi></mentioned></p>
<p><mentioned> <hi rend='Italic'>Etxean balitz eztirik</hi></mentioned></p>
<p><mentioned> <hi rend='Italic'>edota sardiña zaaraik,</hi></mentioned></p>
<p><mentioned> <hi rend='Italic'>aundienetik txikienera</hi></mentioned></p>
<p><mentioned> <hi rend='Italic'>listua dario ortzitik.</hi></mentioned></p>
<p><mentioned> <hi rend='Italic'>Taloa lagun, mork egin, aiek</hi></mentioned></p>
<p><mentioned> <hi rend='Italic'>bezain otordu goxorik?</hi></mentioned></p>
<p><mentioned> <hi rend='Italic'>Txigortzen danean zitzi,</hi></mentioned></p>
<p><mentioned> <hi rend='Italic'>zartai-barrenak igurtzi;</hi></mentioned></p>
<p><mentioned> <hi rend='Italic'>koipe naiz ezti, beatza atzetik</hi></mentioned></p>
<p><mentioned> <hi rend='Italic'>xurgatu gabe ezin utzi.</hi></mentioned></p>
<p><mentioned> <hi rend='Italic'>Nekazariak beste langillek</hi></mentioned></p>
<p><mentioned> <hi rend='Italic'>aamen au ez du merezi.</hi></mentioned></p>
<p><mentioned> <hi rend='Italic'>Ale zalarik, xulora,</hi></mentioned></p>
<p><mentioned> <hi rend='Italic'>talo egiñik, agora;</hi></mentioned></p>
<p><mentioned> <hi rend='Italic'>bitarte ontan zenbat alditan</hi></mentioned></p>
<p><mentioned> <hi rend='Italic'>biotza jaso du gora...</hi></mentioned></p>
<p><mentioned> <hi rend='Italic'>Istori dena jalkia dizut</hi></mentioned></p>
<p><mentioned> <hi rend='Italic'>aurrenez azkenekora».</hi></mentioned></p>
<p>Urrena, agotan dute nekazariena,</p>
<p>—ezin obeki ipini «nekazari» izena,</p>
<p>au baita neke geien egiten duena;</p>
<p>alaare esker-gaizto ta guzien azkena—.</p>
<p><mentioned>LABORARI GAIXUA</mentioned></p>
<p><mentioned> <hi rend='Italic'> Oi laborari gaxua! </hi></mentioned></p>
<p><mentioned> <hi rend='Italic'> Ihauk jaten dük arthua:</hi></mentioned></p>
<p><mentioned> <hi rend='Italic'>ogi eta ardu eraikitzen, auherren asetzekua:</hi></mentioned></p>
<p><mentioned> <hi rend='Italic'>halere hañ haie, nula artzañak otsua.</hi></mentioned></p>
<p><mentioned> <hi rend='Italic'> Artzaña bada beztitzen,</hi></mentioned></p>
<p><mentioned> <hi rend='Italic'> josler deie gomendatzen</hi></mentioned></p>
<p><mentioned> <hi rend='Italic'>zaragollen gibel-aldia oihal hobez egin dezen.</hi></mentioned></p>
<p><mentioned> <hi rend='Italic'>Halere higatüren, dila aitzinia beno lehen.</hi></mentioned></p>
<p><mentioned> <hi rend='Italic'> Dendarik berant agertzen,</hi></mentioned></p>
<p><mentioned> <hi rend='Italic'> arratsen goizik ützültzen;</hi></mentioned></p>
<p><mentioned> <hi rend='Italic'>eta mündiaren jorratzen arte hartan abüsatzen.</hi></mentioned></p>
<p><mentioned> <hi rend='Italic'>Ezpeitie jaten diena hüllantzeko irabazten.</hi></mentioned></p>
<p><mentioned> <hi rend='Italic'> Egün ürüliak oro</hi></mentioned></p>
<p><mentioned> <hi rend='Italic'> idorrian nahiago.</hi></mentioned></p>
<p><mentioned> <hi rend='Italic'>Hanitx lan agertü beharrez, hari oro txori lepho;</hi></mentioned></p>
<p><mentioned> <hi rend='Italic'>hallikatzen balinbadüzü, zehian lau oropilo.</hi></mentioned></p>
<p><mentioned> <hi rend='Italic'> Ehülia hari galtho,</hi></mentioned></p>
<p><mentioned> <hi rend='Italic'> ukhenik ere han franko;</hi></mentioned></p>
<p><mentioned> <hi rend='Italic'>undar harien ebatsi nahiz, oihal üzten zerratzeko,</hi></mentioned></p>
<p><mentioned> <hi rend='Italic'>hariak gaxto zütiala fornizaliri erraiteko.</hi></mentioned></p>
<p><mentioned> <hi rend='Italic'> Harri'giliren adreta, </hi></mentioned></p>
<p><mentioned> <hi rend='Italic'> harek ba daki zer phentsa:</hi></mentioned></p>
<p><mentioned> <hi rend='Italic'>gaxki egin eta erdiruak lohiz thapa! </hi></mentioned></p>
<p><mentioned> <hi rend='Italic'>Etxia lurtatü denian, harrien gaxtuak falta.</hi></mentioned></p>
<p><mentioned> <hi rend='Italic'> Benüser-maiastüriak</hi></mentioned></p>
<p><mentioned> <hi rend='Italic'> oi! lan güti egiliak! </hi></mentioned></p>
<p><mentioned> <hi rend='Italic'>Dena gaxki egin eta zurak dü estaküria! </hi></mentioned></p>
<p><mentioned> <hi rend='Italic'>Phasta zela adarrondotsü edo beta-bühürria!</hi></mentioned></p>
<p><mentioned> <hi rend='Italic'> Eskalanpu egiliak</hi></mentioned></p>
<p><mentioned> <hi rend='Italic'> ebasten tü materiak.</hi></mentioned></p>
<p><mentioned> <hi rend='Italic'>Zazpia sos balio dina saltzen beitü hamabia:</hi></mentioned></p>
<p><mentioned> <hi rend='Italic'>ostatin edan saria eta etxen gosez familia.</hi></mentioned></p>
<p><mentioned> <hi rend='Italic'> Biñer batek bestiari</hi></mentioned></p>
<p><mentioned> <hi rend='Italic'> estakürü eman nahi.</hi></mentioned></p>
<p><mentioned> <hi rend='Italic'>Zuñi bere kopadüra hobe betzaio üdüri:</hi></mentioned></p>
<p><mentioned> <hi rend='Italic'>aihen gabe nahi datinak hura beza üsü berri.</hi></mentioned></p>
<p><mentioned> <hi rend='Italic'> Ohi taharnari fidela! </hi></mentioned></p>
<p><mentioned> <hi rend='Italic'> jüje ezpalitz igela! </hi></mentioned></p>
<p><mentioned> <hi rend='Italic'>Arrañuak jakile har eta hek hintzakie kundena,</hi></mentioned></p>
<p><mentioned> <hi rend='Italic'>haien etxe lejitimua guri saltzen deikiala.</hi></mentioned></p>
<p><mentioned> <hi rend='Italic'> Errijent bat bada hiltzen,</hi></mentioned></p>
<p><mentioned> <hi rend='Italic'> hark eztü prozesik üzten;</hi></mentioned></p>
<p><mentioned> <hi rend='Italic'>huntarzünak baitütü harek heñ hun batetan ezarten:</hi></mentioned></p>
<p><mentioned> <hi rend='Italic'>züntzürrein kuntrola eta phantxollin ipotekatzen.</hi></mentioned></p>
<p><mentioned> <hi rend='Italic'> Jaun aphezek edsortatzen</hi></mentioned></p>
<p><mentioned> <hi rend='Italic'> karitate egin dezen.</hi></mentioned></p>
<p><mentioned> <hi rend='Italic'>Berek, aldiz, phakatü gabe hitz bat eztie erraiten;</hi></mentioned></p>
<p><mentioned> <hi rend='Italic'>herriko praubik gosez eta haien ürhik erdollatzen.</hi></mentioned></p>
<p><mentioned> <hi rend='Italic'> Ilhaginak aberasten:</hi></mentioned></p>
<p><mentioned> <hi rend='Italic'> arimak hañ untsa galtzen.</hi></mentioned></p>
<p><mentioned> <hi rend='Italic'>Phezian eta khuntietan zer eztie hek ebasten? </hi></mentioned></p>
<p><mentioned> <hi rend='Italic'>Haiekila behar düke Jinkuak aizina astia ükhen.</hi></mentioned></p>
<p><mentioned> <hi rend='Italic'> Kinkillari suñ hütsak</hi></mentioned></p>
<p><mentioned> <hi rend='Italic'> borthaz bortha dabiltza.</hi></mentioned></p>
<p><mentioned> <hi rend='Italic'>Haien prenda ordinaria ixkilinb'era ligeta! </hi></mentioned></p>
<p><mentioned> <hi rend='Italic'>Astin emazter ebatsiak igantian gero jokha.</hi></mentioned></p>
<p><mentioned> <hi rend='Italic'> Oihan-zañak eta guardak</hi></mentioned></p>
<p><mentioned> <hi rend='Italic'> kintzentziazko gizunak! </hi></mentioned></p>
<p><mentioned> <hi rend='Italic'>Xakolak bazaitze fartzitzen, ihesiren tie postak:</hi></mentioned></p>
<p><mentioned> <hi rend='Italic'>lagüner har-eraziren bardin gaizo sinheskorrak!</hi></mentioned></p>
<p><mentioned> <hi rend='Italic'> Sarjanten golde-nabarrak</hi></mentioned></p>
<p><mentioned> <hi rend='Italic'> dirade gizon okherrak.</hi></mentioned></p>
<p><mentioned> <hi rend='Italic'>Haien egitekuetarik egiten dira «Amerikak»;</hi></mentioned></p>
<p><mentioned> <hi rend='Italic'>aisa pergüt izanen dira haier behatzen direnak.</hi></mentioned></p>
<p><mentioned> <hi rend='Italic'> Sarjant eta notariak</hi></mentioned></p>
<p><mentioned> <hi rend='Italic'> oi! arnes nesesariak! </hi></mentioned></p>
<p><mentioned> <hi rend='Italic'>Hain elhe ülhün gezürrek nahasten gaiza txipiak:</hi></mentioned></p>
<p><mentioned> <hi rend='Italic'>ezta lagün segürragorik bertan hüsteko etxiak!</hi></mentioned></p>
<p>Sail bat eraman beera;urrena bestea;</p>
<p>gorritzen dute, musker zegoen larrea.</p>
<p>Eguzkiak, ergainduz lana du betea;</p>
<p>artoek, indartzeko ba dute bidea.</p>
<p><hi rend='Bold'>BOSTETAKO ASKARIA</hi></p>
<p>Bostak: atsal-askari egiteko oitura</p>
<p>Gurutz Maiatzekotik Gurutz Urrikora.</p>
<p>Aitzurrak zutik utzi, buru begi gora,</p>
<p>eseritzera doaz azpiko muñora.</p>
<p>Landan, an-emen, ba da mordoka jorrari,</p>
<p>atorra garbi eta buru-zapi zuri.</p>
<p>Eguzki bero ondoan gozo jaus dan euri</p>
<p>zizetan biurtua, dezaket iduri.</p>
<p>Urdai gazia ba da oraindik etxean,</p>
<p>amonak artarako ondua kutxean.</p>
<p>Ogi zuria ba zan, okiñarenean,</p>
<p>diru-truk ekarria; ez bakan, taiean.</p>
<p>Ango gari-ondarrak, apezarenean</p>
<p>Igande ta Astelenez, animen onean.</p>
<p>Txaal gizena aterako duten egunean,</p>
<p>koska berdin daiteke; baita ardan-etxean.</p>
<p>Gogora dakarte ere nagusi arena,</p>
<p>ta morroi burudunak erantzun ziona.</p>
<p>Aro ontan ipui au da Ederko'k diona;</p>
<p>ark esanera jakin nai baduzu, onaa:</p>
<p>«Zelaieko jendeak ordua zanean,</p>
<p>atsaldeko-gitera eseriak ziran.</p>
<p>Nagusi-morroi batzuk oraindik lanean,</p>
<p>zerbait ematen zuten, ta jakirik ez an.</p>
<p>Nagusi arek lotsaz dio morroiari:</p>
<p>«Gu biook ere deiñuz gaitezen eseri;</p>
<p>uste beze gu ere jaten garala ari»...</p>
<p>Orduan bai zirala listutan ugari!</p>
<p>Eskuak agora ta ukoandoa jaso,</p>
<p>okotzai-eragin ta pitxarrai eraso,</p>
<p>(iturri gorri ordez, ua zan itsaso!):</p>
<p>morroiak etzedukan begia argi oso.</p>
<p>Bi bekaiñen artean, zerbait ba zebillan:</p>
<p>asmatzen aal du nola nagusia atzeman.</p>
<p>Jorran aiña keiñuka asperttutakoan,</p>
<p>jeki ta asi dituzu, ez bero, arloan.</p>
<p>Pello'k aitzurra dabil begirapen bage,</p>
<p>epurditik erauziz an diran landare</p>
<p>Nagusiak, oartuz, dio: «Zer arrane!»</p>
<p>Pello'k: «Jorra dugula uste dezakete».</p>
<p>Olakorik bein ere ez dakion gerta,</p>
<p>nagusi txirtxillenak ba du zeri ozka.</p>
<p>Zaatoko beltz artatik noizean bein kurka,</p>
<p>iturriko zuritik naiz izan lau xorta.</p>
<p>Indarrak berrituta itzala baiño leen</p>
<p>arto-ondarra leenengoz jorratua zuten.</p>
<p>Afari-aurretik, nor bere etxera zuzen:</p>
<p>istillua ba dute San Joan sua gaitzen.</p>
<p>Etxera doazela, laguna lagunaz,</p>
<p>itza berritzen dute artaz eta ontaz.</p>
<p>Mikel eta Garazik sorgin ote-danaz.</p>
<p>Jakitez urbil dago: egun biamonaz.</p>
<p>Mikel'ek: —«Mingarri da, Sutegi-Katalin,</p>
<p>ain neska polit ori, gerta dedin sorgin,</p>
<p>—ark Garazi maiz baitu deitzen itz orrekin—</p>
<p>ta zaartzen asterako biur debru zikin».</p>
<p>—«Ikus bide-diote sorgin-orraztoki:</p>
<p>ala mintza da, beintzat, auzoko Mañazi,</p>
<p>—dio neskak—; ez ote-zan sorgin-buxtarri?»</p>
<p>Mutillak: —«Auzo orrek zer dion eztaki».</p>
<p>«Bein batean neronek artu nizun estu,</p>
<p>olakorik bazanik zezakala aitortu.</p>
<p>Dirdai egin ziola ta artaz lilluratu.</p>
<p>Ote-zan... berekiko zuela pentsatu».</p>
<p>«Betiko "omen", "ote"ak... Ez dut ukatzen nik</p>
<p>izena duen oro zerbait ere ez danik.</p>
<p>Baiña, mundu onetan balitza sorgiñik,</p>
<p>sorgin zoragarria zu zaitut iñondik».</p>
<p>G. «—Bataioan <foreign>"Credo"</foreign>a oker esan eta,</p>
<p>besotako gaisoa sorgintzen omen-da.</p>
<p>M. —Aren amabitxia dan mingain-zorrotza,</p>
<p>nabartxo, garbituko zun iñolaz itza».</p>
<p>G. «—Jendeak dionean, ez ote-da zerbait?</p>
<p>Burutapen au neri ezin itzali zait.</p>
<p>M. —Oil itzazu burutik bildur oiek, aalbait:</p>
<p>ez aal-zan sorginduko Katalin, baldinbait».</p>
<p>«Kontu ook utzi eta dezagun lasai lo;</p>
<p>ez naiz ni gauerdian jekiko geiago.</p>
<p>Bein meki nintzan, ustez zerbait ikusteko;</p>
<p>gogoa galdu nizun berriz jekitzeko».</p>
<p>—«Zer bada?». —«Zuri-zuri, etorri ta joan,</p>
<p>atorrutsik zebillan Ilargun'go landan.</p>
<p>Beste munduko bailitz, arrituko ziñan.</p>
<p>Gero... larru gorririk irauliz intzetan.</p>
<p>»Egoten naiz atakan, egun-txintaren zai,</p>
<p>sarnadun ua nor zan ezagun egin nai.</p>
<p>Nor, ta Matxin Erreka, landaren irurai.</p>
<p>Oraindik or du sarna aurpegian etsai.</p>
<p>»Gaurko su-garra aski dut erditikan jauzi,</p>
<p>gorputz ta anima nazan Donianek garbi.</p>
<p>Intz otzez ase bitez belar, arto, gari;</p>
<p>sorgiñik balin bada, galdu beza begi».</p>
<p><hi rend='Bold'>DONIANE GAUA</hi></p>
<p>Mutillek eman dute mendian atsalde,</p>
<p>arba, añar, arantz, ote, sugaiaren eske.</p>
<p>Aien poza nork esan, eskolarik bage?</p>
<p>Urtean geixaagotan balitz Doniane!</p>
<p>Atari bakoitzean, gora da txondarra;</p>
<p>mutillak an daude, noiz agertuko garra.</p>
<p>Amonak ekarri du sutetik txinarra;</p>
<p>beela, su ta gar dago erregai igarra.</p>
<p>Galda jeki da bizi, atalburuaz gain;</p>
<p>ez dago oraindik iñork igarotzeko lain.</p>
<p>Indarrik aundiena ematuxe bezain</p>
<p>usu, mutil larriak jaso du aztal-zain.</p>
<p>Mutil ezin-egonek, urreneko jauzi;</p>
<p>ez dute nekatzeko aski bat eta bi.</p>
<p>Galda apaltzen danean, damu-damuz utzi</p>
<p>baztarrean begira dagon amonari.</p>
<p>Eskuz gona jaso du suaren ertzetik,</p>
<p>erdi-isilleko otoitza jalkiz ezpaiñetik,</p>
<p>denen alaigarri, ta ez bera goibelik,</p>
<p>bildu ditun txingarrak ezin itzalirik.</p>
<p>Mutil-sail batek, ba du arazo larria:</p>
<p>arazen du, jarioa zedukan zagia;</p>
<p>ardorik ezin eden, pikez itsatsia,</p>
<p>sorgin igartuaren iduri bizia.</p>
<p>Sabel zimur artatik, sarturik makilla,</p>
<p>—ez diote zulatu, nai orduko, zilla—</p>
<p>mutur banetatikan dabilte zintzilla:</p>
<p>sorgiñik bizi balitz, usu daiten illa.</p>
<p>Donianeren txondar batean izeki;</p>
<p>sorgin beltzak, alaare, ez egin nai argi.</p>
<p>Erre-aala pusketan naigo du erori;</p>
<p>pike-tanta pizua an-emendik dari.</p>
<p>Sorgiñaren odolez jarioko pertza,</p>
<p>biamonez bideetan nonai tanta beltza.</p>
<p>«Sorgiñak erre» esanez, aurrak ez dire ertsa;</p>
<p>gaur bide-dugu sorgin denen eriotza.</p>
<p>Zagia puska-puskaz, eldu da azkenera;</p>
<p>suak jota makilla erditik eten da.</p>
<p>Oraindik dan larrua jausi da lurrera.</p>
<p>Bizi diran sorgiñek deia Akelarrera.</p>
<p>San Joanen bildotsak demaien bildurrez,</p>
<p>lagun beltzen illetan diote negarrez,</p>
<p>—negar-marraska-antzean, ez ote-gezurrez?—</p>
<p>Itzak naaspillatuaz griego ta latiñez:</p>
<p><foreign><hi rend='Italic'>«Agnôn psychas nepiôn tragô ethysamen.</hi></foreign></p>
<p><foreign><hi rend='Italic'>Abrenuntiamus hirco, Agnum fassae infantem.</hi></foreign></p>
<p><foreign><hi rend='Italic'>Parce peccatis nostris propter tuum sanguinem.</hi></foreign></p>
<p><foreign><hi rend='Italic'>Per saeculorum saecula, tuae sumus. Amen».</hi></foreign></p>
<p>Bertso biz besteek, ikus zer esan nai duten:</p>
<p>«Akerra ukatzen dugu, Bildots Aurra aitortzen;</p>
<p>barkatu gure zorrak zure odolarren.</p>
<p>Mende guzien mendez ire gaituk. Amen».</p>
<p>Artean Sutegi'ko Katalin'ek jauzi:</p>
<p>ez du bere burua su-mendean utzi.</p>
<p>Ez da galduko ontatik sorgin beltzen azi.</p>
<p>Aralar'en aurka da Akelarre naasi.</p>
<p>Afariz bildu dira Garazirenera,</p>
<p>berant-axuriaren exur-bereiztera.</p>
<p>Txilindroi egiteko neskak du tankera;</p>
<p>denek aipatzen dute daukan agoera.</p>
<p>Afal-artean dute ori ta au agotan,</p>
<p>bat edo bat gau-erdiz landarako ote-dan.</p>
<p>Izar dago zerua lau aizi-egietan;</p>
<p>belar gariak asi dira ausarki intzetan.</p>
<p>Afal-ondoan, berriz, artajorra-dantza...</p>
<p>jorraren bukaera ospatzekoz, antza.</p>
<p>Sabelean eioko da txaro buzkantza,</p>
<p>bertan asten es bada burruketan saltsa.</p>
<p>Mutillek eske txekal, makilla luzeekin:</p>
<p>ez dute eskatzez aski Olentzaro'rekin.</p>
<p>Zerri il-berririk ez, ta lukainkarik ezin;</p>
<p>arraultzak bilduz geroz, pozik dira aiekin.</p>
<p>Eleder neskarekin egon nai bakarrik,</p>
<p>baiña bereizi bear, bientzat damurik.</p>
<p>Mutil-nagusi zala leen gaude jakiñik,</p>
<p>eta leen-kopla astera jun bear zintzorik.</p>
<p>Leenen-belarra sarri ebakitzeko gai:</p>
<p>orduun mintza diteke euntzetan zenbat-nai.</p>
<p>Elkarri begiratuz, bi begiek dir-dai,</p>
<p>Urrena arte diote asti geigoren zai.</p>
<p>Doniane-goizean erne daude begiz</p>
<p>Katalin'ek berea galdurek ote egiz.</p>
<p>Uste zuten jun zala Akelar'a mendiz;</p>
<p>lapur-Mezan zioten biek eiten diz-diz.</p>
<p>Ateen bi aldetan jartzen dute elorri,</p>
<p>—bedeikatua dala digute erakutsi—</p>
<p>oiñazturik ez daiten udaran erori.</p>
<p>«Elorri bedeikatu»-k mugan du Gorriti.</p>
<p>Bedeikatu ditute gurutzak Mezetan,</p>
<p>ostots-aruka jartzeko alorren mugetan.</p>
<p>Aitonak asi dira dirunda landetan,</p>
<p>uzta alaiak ikusiz begi-ninietan.</p>
<p>Beela bigarren jorra; urrena belarra;</p>
<p>euriz, intzaz, eguzkiz, ba dakar indarra.</p>
<p>Neguuk, legorteek, ez baleza luza adarra,</p>
<p>ganbaran gaiñez daite leen-urteko zaarra.</p>
        </body>
      </text>
      <text>
        <front>
          <head rend='Bold'><p>XI. BELARREKOAN</p></head>
        </front>
        <body>
<p>Araba-aizeak ostotsa maiz, ta</p>
<p>eguzkiak bero garra,</p>
<p>arto ta gari, mardulik daude,</p>
<p>usu ta luze belarra;</p>
<p>kozkortzen asi diran artoek</p>
<p>agertzen dute bizarra;</p>
<p>ontati igarri zer urtaro dan:</p>
<p>Uzta illaren ondarra.</p>
<p>Lur gizenetan, alorrondotan,</p>
<p>leenik eldua ebakiz,</p>
<p>lur meagotan asi-garai da</p>
<p>legorte berria balitz.</p>
<p>Izpia mami belarrak duño,</p>
<p>gorritu baiño leen alpitz,</p>
<p>ebaki nai du: ez dedin</p>
<p>bota-aala segal ipurdiz.</p>
<p>Lurraren azal muskerra arrotzen</p>
<p>ari dira azpiti gora;</p>
<p>ba dute neke larrutzerako</p>
<p>euntze geienen galdorra.</p>
<p>Berein izardi, berein arnaska</p>
<p>altzoan ditun aroa!</p>
<p>Neke-erdi, orde, zeru goibelak</p>
<p>zabal baleuka leioa.</p>
<p>Urtaldiz, giro berdotza dala,</p>
<p>lan onek zenbat amorru!</p>
<p>«Gaur eguzkia zabal ager da;</p>
<p>sail bat dezagun larrutu».</p>
<p>Eguerdirako Andre Eguzkia</p>
<p>odei beltzek dute esitu;</p>
<p>goizez zabali duten belarra,</p>
<p>zerbel dala mailleratu.</p>
<p>Biamonean, zalantza-giro:</p>
<p>belarra zabalduko-ote?</p>
<p>Ostartetikan begia kliska</p>
<p>dabil Eguzki Amandre.</p>
<p>Zabaltzailleak asmatzen aal-du</p>
<p>danzatuz beso ta sarde?</p>
<p>Berriz belarra metara bear</p>
<p>nai ainbat igartu gabe.</p>
<p>Biamonago, zabal ez badu,</p>
<p>eguerdirako eguzki.</p>
<p>Goizetik odei samurrek, euriz</p>
<p>jario zuten tanta bi.</p>
<p>Beiak uztartuz, egurretara,</p>
<p>naiz beste lanez urruti,</p>
<p>zimel ziteken belarra, leengo</p>
<p>besoen bagez da geldi.</p>
<p>Urren egunez zabaldu eta</p>
<p>langarra amaikak aldean.</p>
<p>Eriosuar biltzen ai lute</p>
<p>metan ez bada, maillean.</p>
<p>Zabalduz, bilduz, euri ta ateri,</p>
<p>lazkartzen da bitartean;</p>
<p>usai, kolore jatorrak galduz</p>
<p>ez du gozorik ortzean.</p>
<p>Arontz-onontza, zelai ta aldapa</p>
<p>zenbat ibilli alperrik!</p>
<p>Beingo nekea etsi-etsian</p>
<p>joaten oar-kaberik,</p>
<p>etxe-ganbara betae-aalean</p>
<p>arnas izerdiz aazturik;</p>
<p>neguko ornia egin ezkero</p>
<p>neguan ba da tsedenik.</p>
<p>Gerrieder'en etxean, asi</p>
<p>dute Goiko barrutia,</p>
<p>—Larraun osoan barrutirik ez</p>
<p>ia dan bezain aundia—.</p>
<p>Eguzkitara dago, ta begiz-</p>
<p>-begi Aralar mendia.</p>
<p>Maillo zutian asixea da</p>
<p>Araiztar ezin-zutia.</p>
<p>Bazkalarteko deitu ditute</p>
<p>artara zazpi segari;</p>
<p>Mikel Eleder aietan danik</p>
<p>asmatzen ez da mirari.</p>
<p>Gerrieder'ek belar-barratzen</p>
<p>ba duke lanik ugari;</p>
<p>baiña ango lanen aringarri du</p>
<p>biotza maitez igari.</p>
<p>Laiño legorrez deus ez da ageri,</p>
<p>goian zerua garbi da;</p>
<p>lauterdik alde, zazpi segari</p>
<p>bil dira Errekaldera.</p>
<p>Ttotaz barrengo arrak erre-ta</p>
<p>ba doaz Goiko euntzera;</p>
<p>arnas estuxez igo dituzu</p>
<p>Amazkar'en goienera.</p>
<p>Laiño da Guratz eskuin, laiño da</p>
<p>Arruzgain ezker-aldean,</p>
<p>laiño Oillarradar, laiño Mustulur,</p>
<p>aien begien aurrean.</p>
<p>Ez da mendirik agerai; Iguzki,</p>
<p>oraiño mendi-atzean.</p>
<p>Bidez da; laister asiko zaigu</p>
<p>begiik igurtzi naiean.</p>
<p>Segari oiek asi zaizkigu</p>
<p>aroan bostetarako;</p>
<p>batzuek, sega zorrotzik, beela,</p>
<p>besteak inguratzeko.</p>
<p>Zirrin eta koxk, zarrazta, kantu,</p>
<p>pixtiak egon arren lo,</p>
<p>esna ditute; batek miztoa</p>
<p>atsaldean zorroztuko.</p>
<p>Txitxare-lurra segak jo orduko</p>
<p>berriro zorrotz-bearra;</p>
<p>arraitza artuta sega gaisoori</p>
<p>maiz daragio negarra.</p>
<p>Satagin-lur ta satorrarenak</p>
<p>neguan naiz zintzo barra,</p>
<p>atzera sortu, nai baiño usugo</p>
<p>makestuz agobizarra.</p>
<p>Intza aundi dala, belarra pisu;</p>
<p>atzera-kolpe egitean,</p>
<p>arendu-naiez, tanta-pitxiak</p>
<p>ereiten ditu lurrean;</p>
<p>potoan urik ez dunak, ez du</p>
<p>lan aundirik ur-eskean:</p>
<p>gerria makur, arraitza igurtzi</p>
<p>belarrak daukan intzean.</p>
<p>Amandre Eguzki'k arrotua du</p>
<p>leenbiziko maindirea;</p>
<p>asti-astiro asi da agertzen</p>
<p>inguruun mendi-katea.</p>
<p>Guratz, Arrite, Mustulur, barneen</p>
<p>Maillo eguzkiz betea;</p>
<p>beko zokoan argitzerako</p>
<p>loz ase daite jendea.</p>
<p>Iru bat ordu lanean ari,</p>
<p>izerdiz joan da paitarra;</p>
<p>barrenak kur-kur eskatzen die</p>
<p>gosariaren indarra.</p>
<p>Gaurgero utzi du Gerrieder'ek</p>
<p>etxean suaren garra.</p>
<p>Lepo, zango ta beso nekatuz</p>
<p>igo du bizkor maldarra.</p>
<p>Buruan saski, eskuan pitxar,</p>
<p>segarien gosaria;</p>
<p>bat edo batek maiz zorrozten du</p>
<p>laiño tartera begia.</p>
<p>Atzera neskak begiratuta</p>
<p>laiñotan dakus erria.</p>
<p>Orduko zazpi segari aiek</p>
<p>ikusten dute eguzkia.</p>
<p>Atzemantxe du Gerrieder'ek</p>
<p>gandu zuriaren muga;</p>
<p>euntzera begi, dir-dir ikusten</p>
<p>segeen eguzki-erraiñua;</p>
<p>—odei-artetik ez du tximistak</p>
<p>alaitzen oola barrua—;</p>
<p>gosariduna ikusteneko,</p>
<p>ugari zaie listua.</p>
<p>Langara Mikel etorri zaio</p>
<p>dakarren karga arintzeko;</p>
<p>barrutiaren aldapa aski da</p>
<p>uts-utsik ateratzeko.</p>
<p>Bildur baitira, maiz gerta danez</p>
<p>zolean irrixt eiteko,</p>
<p>berak oiñutsik ari dirade</p>
<p>lurrean arrimatzeko.</p>
<p>Gosalartean ba dakuskete,</p>
<p>gure Eguzki Amandreak</p>
<p>esku legunez kentzen ditula</p>
<p>azkeneko maindireak.</p>
<p>Laiño-sarean mendi dirudi</p>
<p>leen-etxe <hi rend='Italic'>Goikoetxea</hi>k:</p>
<p>musua garbi duten baiño leen</p>
<p>betaundi dira jendeak.</p>
<p>Etxeak oro esnatu dira,</p>
<p>itzalia dugu laiño;</p>
<p>Lekunberriko zokoan daude</p>
<p>loa betean oraiño.</p>
<p>Gure etxeetako kei urdiña, aldiz,</p>
<p>zuzen doaie goraiño.</p>
<p>Etxeen bizi-arnasa laiñoz</p>
<p>itotzen ez egundaiño.</p>
<p>Egoa-legez, garbi suma da</p>
<p>ezkilla Iribas-aldetik;</p>
<p>aizeak indar gutxi du, baiña</p>
<p>gauzak utziko gardenik;</p>
<p>etxe ta zugatz, arkaitz ta mendi,</p>
<p>beiñere ez gardenagorik;</p>
<p>so dagonari ere kenduko</p>
<p>gandu guziak begitik.</p>
<p>Ikazkiñaren jaupai luzea</p>
<p>leen-otordurako deitzen</p>
<p>Ezxkurrerena deritzanetik</p>
<p>ondora bezala aditzen.</p>
<p>Segari oek gosari ta abar</p>
<p>beratzirara luzatzen;</p>
<p>amaikak arte intzak balirau,</p>
<p>bost ordu ditute ematen.</p>
<p>Gosaltzekoan ageri ditu</p>
<p>Txepel'ek oin garbituak,</p>
<p>iru, lau azal beatz banetan</p>
<p>elkarren gain arrotuak;</p>
<p>kolko-bizarra gora, an doakoz</p>
<p>noizik beinka moxorroak;</p>
<p>lepotik gora dituanean,</p>
<p>azkurera bi eskuak.</p>
<p>Mikel'ek ere, ezker erian</p>
<p>ba du ebaki-ondoa,</p>
<p>Mendi-urkilo'n egur-txikitzen</p>
<p>beiñola ari zanekoa.</p>
<p>Ikus-orduko Garazi'k ba du</p>
<p>barnean zirrarakoa;</p>
<p>atsalde artan sortuko zaio</p>
<p>milla aldiz aundigokoa.</p>
<p>Egutera artan, eguzki bero;</p>
<p>belarra zabal-ordu da.</p>
<p>Garazi'k aita borda-aldean du</p>
<p>ardi-jeztera joana.</p>
<p>Lanean lagun «Kaskazuri» du,</p>
<p>larogeitsuko aitona.</p>
<p>Utzi sega, ta, belar-barratzen</p>
<p>aiekin Mikel otxana.</p>
<p>Bere pausoan aitona ari da</p>
<p>arturik zelaigunea;</p>
<p>aldapaeneen elkarren leian</p>
<p>ari da biko gaztea.</p>
<p>Ezker-eskuira maillak urratuz</p>
<p>dantzatzen dute sardea;</p>
<p>batera doaz utzi nai ezik</p>
<p>batak besteren aldea.</p>
<p>Mikel'ek suma du satagina,</p>
<p>ta, arturik sarde-girtaina,</p>
<p>kali du; labur erakustera</p>
<p>doa Garazi'rengana.</p>
<p>Gero, beste bat; gero, jaso du</p>
<p>sarde-adaxkan zzirauna.</p>
<p>Neskak pixtirik ez du billatzen</p>
<p>naiz ez begitik joana.</p>
<p>Sei segarien muga jo arte</p>
<p>barratu ditute maillak;</p>
<p>leengo puntatik irauli bear</p>
<p>zabaldutako belarrak.</p>
<p>Goiz igartu nai, bial baletza</p>
<p>laiño bustiak iparrak.</p>
<p>Eguerdiz beela igar lezake</p>
<p>eguzki aundiren garrak.</p>
<p>Zabal-ondoan atsedegune:</p>
<p>atsegin dan itzalera,</p>
<p>—intza jun da, ta— sardeekin doaz</p>
<p>urbillengo lizarpera.</p>
<p>Zaarrekin dauden orduun, jakiña</p>
<p>gazte guztien joera;</p>
<p>ziri ta koipe, beartzen dute</p>
<p>ipuiren bat jalkitzera.</p>
<p>Eseri dira; Buruzuriak,</p>
<p>eskuz txukatuz izerdi,</p>
<p>begiak leenik zeru-mugako</p>
<p>Maillo mendi-kateari.</p>
<p>Belardi heetan galdetzen die,</p>
<p>ote-dakusten segari;</p>
<p>gazteek garbi aitor diote</p>
<p>deus etzaiela nabari.</p>
<p>Aiton argiak ikusten omen</p>
<p>euntzerik aundien artan,</p>
<p>—txartaka batzuk baitaude?— aien</p>
<p>ezker eta azpi-aldean.</p>
<p>Begiak bezain burua argi du,</p>
<p>pilpirik ez belaunean,</p>
<p>burrukan bizkor izana da, ta</p>
<p>ez mihi-motel eletan.</p>
<p>Arren, diote, jalki dezala</p>
<p>Manex'en sega-apustua;</p>
<p>berak ikusi zuen ezkero</p>
<p>ez du nolanai aaztua.</p>
<p>Beti itz batzukin, erauntsi bage</p>
<p>kontatzen du gertatua;</p>
<p>ontati igarri, gertatu ori</p>
<p>ez dala gezur naastua.</p>
<p>—«Leen ere ba duk orren berri, ta</p>
<p>alper diagu berritu».</p>
<p>—Batzuk, ordean, alde batera,</p>
<p>bestek bestera kontatu...—</p>
<p>Aitonak bezain mutillak daki</p>
<p>apustuan zer gertatu;</p>
<p>baiña, zirika, noiz-bein nai luke,</p>
<p>naasten ez balu, berotu.</p>
<p><hi rend='Bold'>SEGA-APUSTUA</hi></p>
<p>Asi da: «Ni itzai nenbillelarik</p>
<p>ikazketan Belkiun'en,</p>
<p>maiz oi-bezala, erriko ta arrotz</p>
<p>asiak itun izkatzen.</p>
<p>Batite Heleta'k sei lanbideetan</p>
<p>Larraun guzia markatzen:</p>
<p>pilotan, segan, burrukan, aizkan,</p>
<p>aizkoran, karga-jasotzen.</p>
<p>»Seitatik lautan nai dik Irurte'k,</p>
<p>leenengo biak utzirik.</p>
<p>Ezetz Manex'ek: aietan baitu,</p>
<p>baitipat, ustebiderik.</p>
<p>Besteetan... ortsu. Leitza'ko Barun</p>
<p>sartu zaiote tartetik,</p>
<p>ez bat et'ez bi, bitan aukera,</p>
<p>zaitela bidezkoenik.</p>
<p>»Biitan Irurte'k sega aukera du,</p>
<p>—pilotan ez baita trebe—</p>
<p>beste lauretan, iru bereak</p>
<p>ez dituenik ez uste.</p>
<p>Sega-apustua galduta ere,</p>
<p>bi ta iru geldi litezke.</p>
<p>Burrukan ta aizkan segur da Manex;</p>
<p>bostetan iru uste bere.</p>
<p>»Lau jokatu ta, bi ta bi geldi,</p>
<p>auntzena bosgarrenean;</p>
<p>burrukan ta aizkan Manex nagusi,</p>
<p>Irurte beste bietan.</p>
<p>Errian buru au dala erae,</p>
<p>Uitziarrak kezketan,</p>
<p>Manex oriek maisu baitziran</p>
<p>belar-epaiae-lanetan.</p>
<p>»Autatu ziten apusturako</p>
<p>Doneztebe-biamona,</p>
<p>—Azpiroztarrek dioten eran,</p>
<p>baztarrak bero oi dituna—.</p>
<p>Oiu ta pote aundirik bage</p>
<p>etorri zaiek eguna:</p>
<p>ez dituk, naski, galtzetan lasai</p>
<p>galdun naiz irabaztuna.</p>
<p>»Beeko Ostabe'ko labaki ori,</p>
<p>(eskuz ara keiñaturik)</p>
<p>bina zatitan laukitzen dite</p>
<p>gurutzeran zotz-egiñik;</p>
<p>alde askera lana berdinduz</p>
<p>okerka goien barrenik,</p>
<p>belar aundia ta belar zailla</p>
<p>erdi ta saiets arturik.</p>
<p>»Lau bat orduko lana dutela,</p>
<p>ezetz ixpixo; ta baietz</p>
<p>Geratxo zanak ebaki omen</p>
<p>egun bat osoan errez.</p>
<p>Amazkar gora ziak jendea</p>
<p>ordua baiño leen gaiñez.</p>
<p>Gora deraman itz-marmaria,</p>
<p>beera doanean, nekez.</p>
<p>»Manex ta Larraun erlama-antzera,</p>
<p>bereiz dutela mulkoa,</p>
<p>esan-bearrik ez erritarrak</p>
<p>deramala aundiagoa.</p>
<p>Aldapa-nekez baiño, bildurrez</p>
<p>bostek ikara zangoa!</p>
<p>Bildurra aizatu naiez, bapatek</p>
<p>ozenago dik mintzoa.</p>
<p>»Gogoan diat, artzai bildurti</p>
<p>gau illun zitzaidanean,</p>
<p>biotz-pilpira suma nai ez ta</p>
<p>kanta nula mingaiñean.</p>
<p>Ala barneko bildurra askori</p>
<p>aldatzen ezpain-ertzean.</p>
<p>Itzen bildurrak ez dik bildurra</p>
<p>gezur biurtzen barnean.</p>
<p>»Euntzean dituk. Manez ta Larraun</p>
<p>juezarikin barnera.</p>
<p>Erdi ta baztar, leenik neur dite</p>
<p>begiz goitik beenera.</p>
<p>Biek erdira juezarekin</p>
<p>irutan zotz egitera.</p>
<p>Ingure, maillu, sega ta arloa</p>
<p>bakarka, nork dun aukera.</p>
<p>»Mikel'ek dio: "Bat ez zan aski?</p>
<p>zertako oinbeste zotzaldi?"</p>
<p>—Bai, dio zaarrak, apustuetan</p>
<p>zikin zebiltzak aspaldi.</p>
<p>Aurreko batez ein dan tongoa</p>
<p>urruti zegoan andi,</p>
<p>belar geiago ebaki zunak</p>
<p>zorren ondoan lotsaldi.</p>
<p>»Bizkarra bete segaz bakoitza,</p>
<p>saltzaille diruditela;</p>
<p>besteek zorroztu, besteek aldatu,</p>
<p>besteek eskura diela;</p>
<p>langille baldar, zorrozle makal</p>
<p>indarretan dagoela...</p>
<p>Langille baiño zein astoago</p>
<p>zirudik dema dutela.</p>
<p>»Batari, izardi patsetan dala,</p>
<p>bizkarra busti nai urez;</p>
<p>ura maillera jaurti ziotek</p>
<p>bestera keiñu egiñez.</p>
<p>Gero belarra metatzekoan,</p>
<p>burnizko gorotz-aitzurrez,</p>
<p>arrobak errez egin dizkitek</p>
<p>urez, zotale ta lurrez.</p>
<p>»Denbora aietrn ez olakorik;</p>
<p>antzea uan nagusi;</p>
<p>zein langillego, zein txukunago,</p>
<p>jendeek nai ziten ikusi;</p>
<p>diruaz bezain beren buruaz</p>
<p>zieten eder-itsusi;</p>
<p>oraingoetan diru-nai orrek</p>
<p>lege oro ditik autsi.</p>
<p>»Jueza bera bien tresnekin</p>
<p>belardira sar oi uan,</p>
<p>apustulari biak besterik</p>
<p>jasan bagerik ondoan.</p>
<p>Marruskaz, ago-bizarra kendu</p>
<p>zorrotz balin bazegoan.</p>
<p>Zotzak egiñik, talo-entzun-zai</p>
<p>bereela asteko arloan.</p>
<p>»Irutatik bi aukeran ditik,</p>
<p>sega ta arloa, Larraun'ek.</p>
<p>—Segak aurretik ontzat emanak</p>
<p>zitien segari biek—.</p>
<p>Maillu ta ingure-aukeran, ez dik</p>
<p>astirik galdu Manex'ek.</p>
<p>Jendeen itzak isildu dituk,</p>
<p>ernatu dituk begiek.</p>
<p>»Erditsu batez euntzeak orma,</p>
<p>beste erditsu batez esi:</p>
<p>sekulan ez duk orduan bezain</p>
<p>estu labakirik itxi.</p>
<p>Berandutarrek, zuti daudenen</p>
<p>andartetik nai ikusi.</p>
<p>Onara ere tokiren billa</p>
<p>batzuk ein zuten igesi.</p>
<p>»Euntze goiendik eskuinetara</p>
<p>urruzti itsu baita babes?</p>
<p>Eeguzki beroz, naiz sabel larriz</p>
<p>ara zezaketen iges.</p>
<p>Egun aretan eguzkitatik</p>
<p>iges egiterik an ez;</p>
<p>bestela ere, ara bidea</p>
<p>orduun urratzea, nekez.</p>
<p>»Talo entzunik, eseri ta asi</p>
<p>nor bere sega pikatzen.</p>
<p>Belaun-ikaraz naiko lan dite</p>
<p>sega ingurean kokatzen.</p>
<p>Koxk usuago Manexa'k, baina</p>
<p>ez dik nai-eran esertzen...</p>
<p>Erdi-lan edo egin duneko,</p>
<p>ara non zaigun jekitzen.</p>
<p>»Zenbait gaiñekook "ai" egin ziten</p>
<p>buka zulakoan; baiña</p>
<p>kirtena sartzen ez baitzan asi,</p>
<p>lasa zitzaien barrena.</p>
<p>Laisterka Manex, ezker eskuaz</p>
<p>estutzen zula sabela,</p>
<p>zuzen-zuzenik urriztirantza,</p>
<p>naski galtzak lasatzera.</p>
<p>»Leengo <hi rend='Italic'>ai ene! </hi>orain irrintzi</p>
<p><hi rend='Italic'>"ia-mutil"</hi>-ka Larrauni.</p>
<p>"Orrek errun dik" eta... ala ari duk</p>
<p>Uitziar maxilari.</p>
<p>"Lur eze arek jar ote-dion</p>
<p>barbe-estea kurrukari...</p>
<p>Oilla-saldatzat lokaren salda</p>
<p>eman ziotek gosari".</p>
<p>»Mutil batzuek ikasi ziten,</p>
<p>oillo ostua jan-gauean,</p>
<p>salda au aiñako samurgarririk</p>
<p>etzegoala lurrean.</p>
<p>Batitek ez dik, naski, jakiñen</p>
<p>gaitz ori zerk dakarkean;</p>
<p>ustez ez dik ark sartu olako</p>
<p>burruka-gairik barnean.</p>
<p>»—"Oraingo legez esan duzuna,</p>
<p>orretaz ere esan ledi,</p>
<p>—dio Mikel'ek—, ori ere ez da,</p>
<p>(tongo baituzu) zillegi—".</p>
<p>—"Ori libre duk —dio aitonak</p>
<p>pizturik esku ta begi—;</p>
<p>jan arrotz ortaz fida? Nor bera</p>
<p>ein ortan antola bedi".</p>
<p>»Nai baiño geigo luzatu, eta</p>
<p>gure Batite, lanera;</p>
<p>orduko, Larraun ari duk ari</p>
<p>sega-pikatzen aurrera.</p>
<p>Bukatu, jeki, kirtena sartu,</p>
<p>bizkor asi dik sarrera.</p>
<p>Araek mailla bat buka baiño leen</p>
<p>Manex zioak astera.</p>
<p>»"Emak, Batite", lau ikazkiñek</p>
<p>oiu ziotek albotik.</p>
<p>Debru guzien ziztua dula</p>
<p>jarraitzen ziok atzetik.</p>
<p>Bigarren mailla bukatzerako</p>
<p>laurdentsu bat berdindu dik.</p>
<p>Berriro, ordea, otsegin ziok</p>
<p>ekaitz-aizeak barrendik.</p>
<p>»Leenengo ostotsak bigarrena dik;</p>
<p>asi dik berriro dantza.</p>
<p>Utzi dik sega. Larraundar oiek:</p>
<p>"Ba dik bigarren arraultza".</p>
<p>Irurte, berriz, aurrera ziak:</p>
<p>Batite'k komeri latza.</p>
<p>Urren urtean sortu litekek</p>
<p>urrizpe artan larratza.</p>
<p>»Erabat ustu nai dik zorora,</p>
<p>luzatzen dik urrengoan;</p>
<p>oraindik ez dik biotza galdu,</p>
<p>jarriko zaiok ondoan.</p>
<p>Mail t'erdiz ara ziak Irurte</p>
<p>geio aldegitekaon,</p>
<p>pakerik ez baitzezakek eman</p>
<p>loka-salda arek barruan2.</p>
<p>»Uste baiño leen samurtzen zaiok</p>
<p>irugarrenez zorroa;</p>
<p>baiña... asmatu dik —bestela bortxaz</p>
<p>dema galtzera baitoa—</p>
<p>galtzetan egin; "bide, eldu dena;</p>
<p>zertako dugu zilhoa?".</p>
<p>Orduz geroztik esana digu:</p>
<p>"Eldu den eran bioa".</p>
<p>»Ari duk Manex usu ta txukun;</p>
<p>ugarigoa dik lana;</p>
<p>ukaldi oroz jeki ta arnas ar;</p>
<p>Irurte zerbait etzana.</p>
<p>Alde polita ziaen ta alaare</p>
<p>bildur dite elkarrengana.</p>
<p>Aldian Manex zurtu baledi</p>
<p>apustua beregana.</p>
<p>»Leenen-laukitik bigarrenera</p>
<p>aurretik oraindi Irurte;</p>
<p>sega loditu zaiok; berriro</p>
<p>pikatzea dik mesede.</p>
<p>Eseria duk. Luzaro bage</p>
<p>eseriko duk Batite:</p>
<p>maillerdi baten aldea izanik</p>
<p>ba dik naiko lasaipide.</p>
<p>»Leen Manex, orain Uitziarrak</p>
<p>ez dituk galtzetan lasai;</p>
<p>Manex'en lagun ikazkin oiek</p>
<p>bizkor egin dite jaupai.</p>
<p>Aldea labur, ordua luze:</p>
<p>lana noiz bukatuko zai.</p>
<p>Ontan... berdindu. Manex aurrera,</p>
<p>aisa atera azkenik garai».</p>
<p>Kaskazuri'k au jalki artean</p>
<p>belarrari in zaio gaiña;</p>
<p>itzal goxotik atera eta</p>
<p>neka bear anka-zaiña.</p>
<p>Jeki danean, aitonak ba du</p>
<p>ezur-karraskaren miña:</p>
<p>bere aldian ainbat lan, eta</p>
<p>badu otx eiteko diña.</p>
<p>Gure gazte ook, nagirik bage,</p>
<p>naiz izan bero zapala,</p>
<p>elkarren leian egarri dute</p>
<p>berriro oroituz itzala.</p>
<p>Onen goxo ordez saldu diteke</p>
<p>tarterako egin-aala.</p>
<p>Arian ere atsegin zaie</p>
<p>noizbeingo izketa leiala.</p>
<p>Nexkak, gizonen erdian, auzi</p>
<p>nolabaitekoa dakar:</p>
<p>Kaskazuri'ri lagun egin nai,</p>
<p>Mikel'i egon nai oar.</p>
<p>Bidexka garbi daramataela,</p>
<p>itzulka billa dute elkar.</p>
<p>Baztarrak sartzen, erdiak sartzen</p>
<p>mutilla ari da su ta gar.</p>
<p>Sardeek elkar maiz jotzen dute,</p>
<p>biotzek elkar maiz dar-dar;</p>
<p>itzalgaizka antza begiratuta</p>
<p>bien ezpaiñek irripar.</p>
<p>Bekain sudurrei darien tanta</p>
<p>iñolaz ere ez da negar.</p>
<p>Eskuz txukatuz, iguzten dute</p>
<p>biko sardearen kidar.</p>
<p>Iraul ondoan, lizar-azpira;</p>
<p>leenik iltzen dute egarri.</p>
<p>Neskak arrosa zabal dirudi,</p>
<p>ez bezain begiragarai.</p>
<p>Itzez aitona bereiz bitarteen,</p>
<p>begira diote elkarri.</p>
<p>Ua naasteko, Mikel'ek daki</p>
<p>zer mataza bear jarri.</p>
<p>Eguzkia ari da gaiña jotzen;</p>
<p>bazkaria ekar ordu;</p>
<p>gizonek belar-iraulketara,</p>
<p>nexkak etxera bide du.</p>
<p>Errira begi; ez da laiñorik,</p>
<p>ez ke urdin ta ez gandu.</p>
<p>Atsal-iparra nai lu, baiñan, ez</p>
<p>beza laiñorik zabaldu.</p>
<p>Oinbeste belar erabiltzeko</p>
<p>beso geigoren bearra;</p>
<p>segak utzita segariekin</p>
<p>biago ondoan indarra.</p>
<p>Belarra egun artan berean</p>
<p>sartzeko bezain igarra...</p>
<p>Lan aiek oro buka baiño leen,</p>
<p>bai etorri illunabarra.</p>
<p>Eleder eta Kaskazuri, biik</p>
<p>eguerdia sumatzean,</p>
<p>dan ez ote-dan, garbitzen dute</p>
<p>ondoko lizar gaztean.</p>
<p>Ezagun dala, dio aitonak,</p>
<p>ara alako adaxkean,</p>
<p>lizar-gerrian bizkarrez jarri</p>
<p>ta an eguzkia danean.</p>
<p><hi rend='Bold'>BAZKARIA MENDIAN</hi></p>
<p>Eliz-dorreko ezkil-ertzera</p>
<p>eldu dalarik itzala,</p>
<p>begi ta sabel jabetzen dira</p>
<p>maaierako ordua dala.</p>
<p>Listu ugarigo, zorrotzago ortza</p>
<p>miiari eragin-aala.</p>
<p>Etxetik kanpo bazkaldu dunak</p>
<p>nolabait suma dezala.</p>
<p>Saskietako bazkarien ta</p>
<p>lur beroaren lurruna...</p>
<p>elkarri naasiz sudurra barna</p>
<p>deramaten osasuna!</p>
<p>Nekazariak irabazten du</p>
<p>ondasunen ondasuna;</p>
<p>iñori bezain oni zor zaio</p>
<p>dakarren alaitasuna.</p>
<p>Andik emendik bide ta baztar</p>
<p>bazkari-eramailleak,</p>
<p>zeruetatik berri on duten</p>
<p>inguma zuri maiteak.</p>
<p>Itzalpeetan kokatzen dira</p>
<p>ara deituz langilleak;</p>
<p>ba datoz, segak bizkarrean, ta</p>
<p>eskuan makil-sardeak.</p>
<p>Goiko euntzean ba da lizar bat,</p>
<p>ba ditu ustez berreun urte:</p>
<p>adar aietan berreunka txorik</p>
<p>goizetan lekua dute.</p>
<p>Aren azpian, amabi lagun</p>
<p>lasai eseri ditezke,</p>
<p>eguerdi-ostez alde batera</p>
<p>itzala irauli ta are.</p>
<p>Urtume zaar ta urtume berri,</p>
<p>esitua du gerria;</p>
<p>sega-muturrak ezin eldu ta</p>
<p>belar aundi du erdia.</p>
<p>Zaato-ardoa ez berotzeko</p>
<p>xoko biguin egokia;</p>
<p>noiz-bein iturri gorde orretan</p>
<p>ezatu dute egarria.</p>
<p>Adaburutik segak dilindan,</p>
<p>burrusak ipurdipean,</p>
<p>beren bazkari-legea artzeko</p>
<p>eseri dira lurrean.</p>
<p>Aitona zaarra, ezur karraska</p>
<p>aundi bage belaunean;</p>
<p>eseria da, gerria zuti,</p>
<p>zangoak luze betean.</p>
<p>Txingurri-lurra bertan ba da ta,</p>
<p>Garazi'k erne du begi;</p>
<p>txingurriik ere sumatu dizu</p>
<p>usai oneko bazkari;</p>
<p>larratz naasia dan arren, ark du</p>
<p>bidea zuzen bereizi;</p>
<p>zpur legun bat ostua berriz</p>
<p>leengo bidetik igesi.</p>
<p>Lotsa bageko dan nimiño bat</p>
<p>aitonaren kutxarera.</p>
<p>Nexkak ikusiz, «Or txingurria</p>
<p>kider azpitik aurrera».</p>
<p>Izketan ari dan bitartean</p>
<p>atera zaio gaiñera,</p>
<p>«Koipe gehiago», esanez, sar du</p>
<p>lasai babakin barnera.</p>
<p>Bazkaltzekoan aipa ditute</p>
<p>au, ori, ta abar gogara;</p>
<p>eguraldiak lagun baleza</p>
<p>ordurarteko gizara,</p>
<p>belarrak sar ta ba dozkela</p>
<p>Ezkurra'ra aurten pestara.</p>
<p>Bitzuek isil ezpaiñak, baiña</p>
<p>begiz maiz elkarri ikara.</p>
<p>Ez da aize fitsik; lizar-gaiñean</p>
<p>orririk ez kulunkatzen;</p>
<p>beroaz oro zapalik datza</p>
<p>eguerdi-loa jasaiten.</p>
<p>Bele bat isil ipar-aldera,</p>
<p>egalak nagi iñarrausten.</p>
<p>Zerbait neke egin dutenak ere</p>
<p>oarkabe loak artzen.</p>
<p>Nexka bakarrik, esna, Aingeru</p>
<p>Begiraria bezala,</p>
<p>belaun-aurretik esku beatzak</p>
<p>antxumaturik dauzkala;</p>
<p>ez-bear ordez amets gozoa</p>
<p>irudietan duala,</p>
<p>maitea an dauka, lizarrondora</p>
<p>ezker-eskua zabala.</p>
<p><hi rend='Bold'>SUGEAREN ZIZTA</hi></p>
<p>Suge gorriak artean loti</p>
<p>zulootan dirubildurik.</p>
<p>Ontan, odeiak burua agertu</p>
<p>maillo-mendien atzetik.</p>
<p>Aize pirrintak biguin jo dio</p>
<p>bekokia Araba-aldetik;</p>
<p>ez, orde, esnatzen esnai egon-da</p>
<p>ain gogo dun ametsetik.</p>
<p>Ostots-giroa suma du, orde,</p>
<p>suge gorriak zaiñetan;</p>
<p>korapillotik askatu-aala</p>
<p>asia da luzaketan;</p>
<p>belar-artetik irten nai du ta</p>
<p>gizon-esia alboetan;</p>
<p>belar-ertzean geldirik dago</p>
<p>noizbait miztoa agertzen.</p>
<p>Neke ta bero, ezin-egonez</p>
<p>mugimendu bat ez da aundi;</p>
<p>gure mutillak eskuarentzat</p>
<p>ezin du tokirik arki.</p>
<p>Geroenean ukituren bat</p>
<p>eman dio sugeari;</p>
<p>etsai argana biurritzeko</p>
<p>ez dauka lepoa nagi.</p>
<p>«Otx!» egiten du. Bertan jeki da;</p>
<p>iñarrausten du eskua.</p>
<p>Nagi guziak atera ziran</p>
<p>entzunez aren oiua.</p>
<p>Eskura aurrena, lurrera gero,</p>
<p>egin du begiratua.</p>
<p>Orduko, billa zuan sugeak</p>
<p>leeneko kabi izkutua.</p>
<p>Eriosuar, etxera nexka,</p>
<p>Mikel'i «Zatoz» esanez;</p>
<p>nagi guziak atera ziran</p>
<p>aren oiua entzunez.</p>
<p>Belar onduan erori bage</p>
<p>langa bereela atzemanez,</p>
<p>jauzi batean gaiñeti igaro</p>
<p>atzera begi emanez.</p>
<p>Langatik berriz otsegin dio:</p>
<p>«Zatoz gurera leenbaileen».</p>
<p>Andik aurrera begiz utzi du,</p>
<p>ez io ondoan jarraitzen.</p>
<p>Burua atzera itzul-betarik</p>
<p>ez du geroz atzematen:</p>
<p>maldar aietan bere burua</p>
<p>naiko lana du gelditzen.</p>
<p>Mutillak ere, naiz astirogo...</p>
<p>usu jaten du bidea;</p>
<p>Amazkar goitik Irurte-ondo'n</p>
<p>doala dakus maitea.</p>
<p>Arek erria jo dun orduko</p>
<p>jo du Garazi'k etxea.</p>
<p>Etortzerako gertu nai dio</p>
<p>Larraun'go sendabidea.</p>
<p>Amak nexkari: —«Zer dun?» —Mikel'ek</p>
<p>«beatzean suge-zizta».</p>
<p>Non eta nola, luze esateko</p>
<p>kenka artan betarik ez da.</p>
<p>Alea arturik, zarea dar-dar,</p>
<p><hi rend='Italic'>pipi </hi>ta <hi rend='Italic'>purra </hi>esan-da,</p>
<p>andik emendik biltzen zaizkio</p>
<p>oillo, oillasko ta oillanda.</p>
<p>Bien artean lau bost oillasko</p>
<p>atzi ditute; mutilla</p>
<p>ate betean agertu zaie</p>
<p>itzala bezain isilla.</p>
<p>Egualdi bero dalarik, dator</p>
<p>aurpegi dena zurbilla.</p>
<p>Alkia bertan luza diote,</p>
<p>arren, eseri dedilla.</p>
<p>Beatxingarra du ziztatua</p>
<p>ermamiaren ondotik;</p>
<p>aundituxea dun arren, aisa</p>
<p>sartu diteke zulotik.</p>
<p>Txuringak ez du, leenen-arraultza</p>
<p>egitean dun esturik;</p>
<p>beatz ark ez du ateratzean</p>
<p>ekarriko odol-zantzurik.</p>
<p>Oillo nagi bat aizeak joa,</p>
<p>erdi-bizi zegoana,</p>
<p>saiagarritzat aurrena ar dute</p>
<p>xurga dezaion edena.</p>
<p>Karaka aurretik, xurrupa atzetik,</p>
<p>edoski nai dio dena...</p>
<p>Pozoiak berak galduaz,</p>
<p>ez balio eragin azkena.</p>
<p>Oso gorri ez bazeukan ere</p>
<p>zurbildu zaio galdorra;</p>
<p>ubeldu gero; azkenik beztu</p>
<p>geldi dalarik min-sorra.</p>
<p>Zabal-estutzez atertu zaio</p>
<p>ipurteste xurgakorra;</p>
<p>leen ibiltzeko gogor zegona,</p>
<p>oso geldi da il-gogorra.</p>
<p>Berantu bage jarri diote</p>
<p>oillasko galdor gorria;</p>
<p>xurga ta xurga, nekezagorik</p>
<p>biurtu zaio zuria;</p>
<p>ubeldu gero; azkenik beztu;</p>
<p>isildu da karraisia;</p>
<p>txuringa aspertu zaion bezala,</p>
<p>egin emengo aldia.</p>
<p>Xurga egaztia berri-berriro.</p>
<p>Ipur-gosego dirudi;</p>
<p>oni luzego besteai baiño</p>
<p>irauten galdorrak gorri.</p>
<p>Nonbait aituaz ari zitzaion</p>
<p>eden zitala Mikel'i.</p>
<p>Il bear eta ezin il, noizbait</p>
<p>ordua zaio etorri.</p>
<p>Xurga ta xurga, suge-pozoirik</p>
<p>ez du urrengoak arkitzen;</p>
<p>galdorra berdin, karaka bizkor</p>
<p>egak bizi dardaratzen.</p>
<p>Aldi batean, alaare, egonik</p>
<p>pitsik ere gorde ez diten,</p>
<p>bere esku utzita, moxorro-billa</p>
<p>atarira da ateratzen.</p>
<p><hi rend='Bold'>BELAR-BILTZEA</hi></p>
<p>Neska mutillei biurtu zaie</p>
<p>larru-azala berera;</p>
<p>beaz-muturra zatarrez lotu,</p>
<p>ta ain sarri doaz euntzera.</p>
<p>Goien, orduko, loak utzita</p>
<p>atera ziran lanera.</p>
<p>Odei-mordoak ostots-eskainka</p>
<p>datoz zeru zabalera.</p>
<p>Ipar-pirrinta dator Guraz'tik</p>
<p>Araba-aizearen aurka;</p>
<p>gauza aundirik ez sumatzen, baiña</p>
<p>ba dute beren burruka.</p>
<p>Iparrak indar artu baleza,</p>
<p>Araba'k egiñen uka...</p>
<p>Euntzean belar-iraultzailleak</p>
<p>zalantza pranko ba dauka.</p>
<p>Gazteak Goiko euntzera doaz</p>
<p>etxera baiño lasago,</p>
<p>zer gerta zaien agertuz, nornai</p>
<p>dutenean agoz-ago.</p>
<p>Estuasunak ezin iraun du</p>
<p>edenak baiño luzago.</p>
<p>Azken-oilloak ez du bildurrik;</p>
<p>beatz gaisoak ezago.</p>
<p>Izardi berri. Odolak leengo</p>
<p>kolore ederra aurpegian;</p>
<p>bazkalondoko laiño-gandurik</p>
<p>ez dute biek begian.</p>
<p>Itzal goxo bat, itxedoteko,</p>
<p>ez baitago bide erdian,</p>
<p>geldigune bat, eseri bage,</p>
<p>dute Amazkar-egian.</p>
<p>Lanak aiñako estuasunez</p>
<p>ostots-giroak otsegin:</p>
<p>itxoin-aldirik, iñoiz bezala,</p>
<p>maiteki mintzatuz, ezin.</p>
<p>Oinbeste belar-biltzeak berak</p>
<p>berekin naiko zeregin.</p>
<p>Goien eskainka dagon odeiak</p>
<p>jartzen ditu gaiñera armin.</p>
<p>Euntzera eldu, eskuareka</p>
<p>bultz-egin belar-maillari;</p>
<p>orduun ba zuten beste langillek</p>
<p>goiko odeia bezain lodi;</p>
<p>sei pilla aundika bildu-asmoa,</p>
<p>gurdia zama aal baledi;</p>
<p>bestela jasak ez beza, beintzat,</p>
<p>zabalik dagola busti.</p>
<p>Belar-illarak bukatzen doaz</p>
<p>larratza dala bitarte;</p>
<p>garai artantxe zeruan ez da</p>
<p>euntzean ainbat ostarte;</p>
<p>bizkortxegorik iparrak jo du</p>
<p>maizago egiñaz tarte;</p>
<p>lasapide da; uste on dute</p>
<p>laister dutela txolarte.</p>
<p>Belar-mordoak iraulkatzean</p>
<p>azpitik gora dirdira.</p>
<p>Neskak ikus du; bat-bateen zaio</p>
<p>jeki gorria aurpegira.</p>
<p>Ziraun illaren larruak dio</p>
<p>larritu biotz-pilpira,</p>
<p>goizean biook sarde-adaskan</p>
<p>begira ari izan baitira.</p>
<p>Emendik ara oro du pixti</p>
<p>begien idurietan;</p>
<p>belar ezetan gorde zeudenak</p>
<p>agertzen dira arroetan;</p>
<p>ziraun luzerik, satagin motxik</p>
<p>sumatzen badu tartetan,</p>
<p>oro suge du; buka nai luke</p>
<p>lan nekagarria bertan.</p>
<p>Gogoan dauka, gari lotzen</p>
<p>Arripiltar'en beiñala,</p>
<p>esku biekin eldu baiño leen</p>
<p>oiñez arrotuz ezpala,</p>
<p>suge-miztoa —zanpatu nonbait—</p>
<p>zangoan suma zuala;</p>
<p>aiztoaz usu nolatan zuan</p>
<p>ebaki zango-azala.</p>
<p>Ozkaz gorago zatarrez estu,</p>
<p>iturrira azkar dioa;</p>
<p>ur joanean idukitzen du</p>
<p>aal dan luzeenik zangoa.</p>
<p>Gora-biderik zillegi ez ta</p>
<p>edena beera daroa.</p>
<p>Oraindik an du oroigarritzat</p>
<p>ango ebaki-ondoa.</p>
<p>Ez dute joko, ark nai orduko,</p>
<p>errian illun-ezkilla,</p>
<p>ez ta gurdian zamatu ere</p>
<p>azkeneko belar-pilla.</p>
<p>Tximistei ere, sortu balitez,</p>
<p>ba die bildur ixilla.</p>
<p>Lan aiek buka ditezenean,</p>
<p>Jauna bedeika dedilla!</p>
<p>Ezer ez bailu, mutilla ari da:</p>
<p>apustu du odeiekin;</p>
<p>ez du sumatzen min, dardarizko;</p>
<p>bai-ote, ez-ote erresumin.</p>
<p>Ez du gaurgero eden-izpirik</p>
<p>eskua gaiztatzeko din;</p>
<p>balu, ermamiz at lioake</p>
<p>izardi jorairekin.</p>
<p>Ostots-bildurrak ater ditu:</p>
<p>nagusi dabil iparra;</p>
<p>odeiek, garbi zerua utzirik,</p>
<p>billa nai dute baztarra.</p>
<p>Oraindik gogo lukete, egunak</p>
<p>luzego lezan adarra,</p>
<p>ijito-euzkirik ez bada ere,</p>
<p>sortuko dirdir izarra.</p>
<p>Euliak, bazkal-ondoan ixil,</p>
<p>orain ostera, furrundaz,</p>
<p>gurdia zama dan bitartean</p>
<p>beiak miztatzera doaz.</p>
<p>Aurrean neska zai jarri dute</p>
<p>euli-aizatzen ostoaz.</p>
<p>Artean beintzat, nexka lasai da,</p>
<p>ez bildur suge-miztoaz.</p>
<p>Euli beltz aundi belar-kolore,</p>
<p>mendeuli mutur-zorrotza...</p>
<p>Beien odola txasta aal dutela</p>
<p>ez dute maite gorotza.</p>
<p>Sudur-mizpira, errape-erroa,</p>
<p>isastxoko naiz okotza,</p>
<p>jun-etorrian billatzen dute</p>
<p>beiai agerraziz ortza.</p>
<p>Ostots-giroak berotu ditu</p>
<p>beiek geldirazten lana;</p>
<p>mugi ezkero iraul ditezke,</p>
<p>—bein edo bein gerta dana—.</p>
<p>Atsalde artan aietara da</p>
<p>euli guzien andana.</p>
<p>Belar-lan onek ara beste zer</p>
<p>nekagarririk duana.</p>
<p>Illunabarra. Furrundarik ez;</p>
<p>sar dira zokoetara</p>
<p>amezketarrak; intza asi du ta</p>
<p>aldegin dute lotara.</p>
<p>Alboko lizar-osto-tartean</p>
<p>gaua naiz dedin ozkara,</p>
<p>millaka arraultzak berotu eta</p>
<p>biamonez argitara.</p>
<p>Ardi makala beroak jota</p>
<p>egun-erdian abaro,</p>
<p>matail-ezurrai soil eragiñez</p>
<p>egona da aski luzaro.</p>
<p>Zintzarriaren giltzaldi oro</p>
<p>tintin bakar bat emaro,</p>
<p>mutur apala gorde naiean</p>
<p>ez arkitzen naiko garo.</p>
<p>Orain, aldiz, ez dute pakerik</p>
<p>lepo, matail, ta zintzarri;</p>
<p>jetzi bear, ta, ezin iñola</p>
<p>eskortetara ekarri.</p>
<p>Larretik bereiz nai, ta ez aski</p>
<p>bidean diran zotz, arri;</p>
<p>jetzi ondoan berriz larrera</p>
<p>gau beltzaren alaigarri.</p>
<p>Egunez kuku zeuden bareak</p>
<p>intzetara dira gauez,</p>
<p>(belar ebaki-berri-tartean</p>
<p>txigortu diran aiek ez),</p>
<p>maldetan gora balitz azarik</p>
<p>ostoa zula-bearrez.</p>
<p>Niniko-barneen txikirik bada,</p>
<p>an aziko da, baldinbez.</p>
<p>Lanak egin-da, etxera doaz.</p>
<p>Izar, zeru zabalean.</p>
<p>Aien buruzki, argi egiten</p>
<p>ipurtargiek lurrean.</p>
<p>Oiek bidea bai baitakite,</p>
<p>ez oztoporik bidean,</p>
<p>goizutarren bat ez bada atera</p>
<p>egurastera gauean.</p>
<p>Esi-ondoan astoak erne,</p>
<p>zintzilik belar igarra,</p>
<p>—gurdiarekin andi igaro da</p>
<p>Txonko gaztea, baldarra—.</p>
<p>Belarrekoan asarre ez dute</p>
<p>sudur ondoko bizarra;</p>
<p>gosexegorik negu gorrian</p>
<p>jan izan dute malkarra.</p>
<p>Oillo beroak oillategian</p>
<p>lagunez arinduago;</p>
<p>laugarren ua berekin dute</p>
<p>buruz, begiz apaltxago;</p>
<p>batere ez dakit, baiña osasunez</p>
<p>ongi zala aurrera nago.</p>
<p>Mikel'ek, aldiz, atsaldez baiño</p>
<p>gauez begia argiago.</p>
<p>Lan, bero, pizti... nexka armin; baiña</p>
<p>sartu da noizbait onetan;</p>
<p>zaiñetan gorde zeukan ikara</p>
<p>zienatuz ari izketan.</p>
<p>Maitea sendo dakusalarik,</p>
<p>biotza dauka esnetan.</p>
<p>Oraindi poz au naasi leikio</p>
<p>sugeekin ametsetan.</p>
        </body>
      </text>
      <text>
        <front>
          <head rend='Bold'><p>XII. EULTZIA</p></head>
        </front>
        <body>
<p>Gari ontzeaz ari dalarik,</p>
<p><hi rend='Italic'>Kandelera mandelera</hi></p>
<p>(itzik-itz dio esan zaar batek)</p>
<p><hi rend='Italic'>bost illaute larraiñera,</hi></p>
<p><hi rend='Italic'>sei Larraungoa, zazpi ere bai</hi></p>
<p><hi rend='Italic'>Uitzikoa. </hi>Tankera</p>
<p>ar diokezu zer illabete; ez</p>
<p>Abuztuaren sarrera.</p>
<p>Belar-sartzea mendera zuten,</p>
<p>ostotsa sarri naiz izan.</p>
<p>Andre Mari'tan pesta artu zuten</p>
<p>Ezkurra'n eta Lezeta'n.</p>
<p>Artoak mardul, babak lekazu,</p>
<p>gariak legor txotxetan:</p>
<p>egunik-egun bakantzen ziran</p>
<p>eultzituaz larraiñetan.</p>
<p>Eultzi bat baizik erri osoan</p>
<p>ez zan eiten egunero;</p>
<p>ostots-bildurrez auzoa zai zan</p>
<p>ua altxatzen laguntzeko.</p>
<p>Eultzia zabal, ez zabal, noizpein</p>
<p>egon arren keko meko,</p>
<p>urte aretan lasai zabaltzen</p>
<p>eguzkia agertzeneko.</p>
<p>Belar igartzen lana gaiñez ta</p>
<p>eultzia azken Errekalde'n.</p>
<p>Amandre Eguzkik indar zuaño</p>
<p>garia jalki nai zuten.</p>
<p>Lastoa txigor, alea ageri,</p>
<p>neke gutxi iduki arren,</p>
<p>bildur, eguerdiz laister Arabak</p>
<p>odeia balu bialtzen.</p>
<p>Gauez aizeak geldi; zerua</p>
<p>aldenbeste zegon izar;</p>
<p>Mikel Eleder deitua zuten:</p>
<p>«Eultzia diagu bihar».</p>
<p>Guratz-aldetik zardaia, alaare</p>
<p>atzetik an du sarri ipar.</p>
<p>Biaramonez egueldi dala</p>
<p>aitonak leiotik igar.</p>
<p>Leenengo los egin ondoren</p>
<p>ogean iraulka dabil;</p>
<p>aspertu, jeki, leiora atzera;</p>
<p>iparraizea da pil pil.</p>
<p>Odei-bizar bat ez da ager iñon;</p>
<p>kanpoan, etzean isil.</p>
<p>Belar, gari ta babekin ba du</p>
<p>buruan naiko maratil.</p>
<p>Eultzi-beorra —lanaren pagu,</p>
<p>gauez larrea zaldale—,</p>
<p>biamonean, zer gerta, an doa</p>
<p>urrutia arrapagale.</p>
<p>Lizar gaztean lepoa azkatuz</p>
<p>galdu baleza joale,</p>
<p>biamonean pagadietan</p>
<p>lasago lebilke jale.</p>
<p>Aurre-egunetik Amazkar-gora</p>
<p>jar zituten illuntzean</p>
<p>belarrak zion esana adituz</p>
<p>ez ziran geldi bidean:</p>
<p>«Aurreraxeago dago goxoa»</p>
<p>zeuden sinis-bearrean;</p>
<p>«Bertan goxoa» esanen zuten</p>
<p>Erasote'ko ospeletan.</p>
<p><hi rend='Bold'>BEOR BILLA</hi></p>
<p>Argi-zirrinta suma dutela,</p>
<p>lau mutil doaz beor-zun:</p>
<p>Mikel Eleder, Patxiku Ubilots,</p>
<p>Buztin, laisterkari Irurtzun.</p>
<p>Lau beor izu bizkor biltzeko</p>
<p>ba dirade naiko lagun.</p>
<p>Barren-arrak il, biotzak argi,</p>
<p>lauek gozo dute belaun.</p>
<p>Goiko euntzea inguratuaz,</p>
<p>erne begi ta belarri,</p>
<p>aldapa janez atzeman dute</p>
<p>Trintin'go gain zoragarri;</p>
<p>inguru denak begiratuta,</p>
<p>ez an beorrik ageri...</p>
<p>Garrazta'n-barna, malkorrez-malkor</p>
<p>perra-zantzuak igarri.</p>
<p>Mikel Eleder, Patxiku Ubilots</p>
<p>ospelez doaz aurrera;</p>
<p>Buztin, gaiñez gain; Irurtzun, berriz,</p>
<p>artuz bestalde egutera.</p>
<p>Zantzu dutela elkarri die</p>
<p>oiu, batetik bestera.</p>
<p>Beor-sailla arki dezatenean,</p>
<p>bilduko dira batera.</p>
<p>Urruti bage, bikoak an du</p>
<p>beor bat beokarekin;</p>
<p>eultzia beela porrokatzeko</p>
<p>ez da protxurik aeiekin;</p>
<p>ama gaxoori ille zaar dario</p>
<p>negu legorteen adin.</p>
<p>Naiko lan ba du, belarrik belar</p>
<p>umea azitzearekin.</p>
<p>Otadiaren garai-aldean</p>
<p>Irurtzun'ek egoarari;</p>
<p>eskuiñez luza bekokia ta</p>
<p>ezkerrez luza belarri;</p>
<p>soiñu urruna da, naasian dator,</p>
<p>zer dan ezin garbi igarri;</p>
<p>goiz-gurdiaren negarra, ardi, bei,</p>
<p>naiz beorraren zintzarri?</p>
<p>Oizo'n asi ta Elutseta'ko</p>
<p>zelai-zokoen artean,</p>
<p>abere beltzik, zuririk naiko,</p>
<p>ez du sumatzen arean;</p>
<p>arago, Oinbegi'n, pago-tarteko</p>
<p>garo-soilgune batean,</p>
<p>beor ezur-uts, zaar urdindua,</p>
<p>anka jasoz doi-doiean.</p>
<p>Otadiaren mugaratzean</p>
<p>igo zaigu malkorrera;</p>
<p>Buztin'ek eta biek diote</p>
<p>elkarri zenbait galdera.</p>
<p>Eultzirako gai dan beorrik, ez</p>
<p>batak ez besteek aukera.</p>
<p>Bideberrita geroko utzita</p>
<p>biak doaz ospelera.</p>
<p>Iturri bat da ozkar ta goxo,</p>
<p>«Gibeleko» deritzona;</p>
<p>Larraun guzian ur onik bada</p>
<p>ua diteke esan ona.</p>
<p>Loi arten utzi dute beorrek</p>
<p>oiñaren atz zagunaF,</p>
<p>luzaro bage aiengana da</p>
<p>atzeko biko laguna.</p>
<p>Beren esku utzi zituteneko,</p>
<p>mendia bear atzeman;</p>
<p>Iturriaundi'n ez Aldakio'n</p>
<p>etzuten tantarik edan.</p>
<p>Beruta-muga pasako zuten,</p>
<p>jan-aala, joan ta joan.</p>
<p>Lau beortzaleek aurrera doaz,</p>
<p>urrun ez diralakoan.</p>
<p>Mugatik apur onontzaxego</p>
<p>mardul zegon irastortza.</p>
<p>Buru-beorra alboan zutela</p>
<p>an alaitzen zuten ortza.</p>
<p>Garo-tartean motel gelditzen</p>
<p>zintzarri kalaxken otsa.</p>
<p>Birunda arturik, esku-zartaka</p>
<p>arrotzen die mototsa.</p>
<p>Buru-beorrak kopetan izar,</p>
<p>bi begiek ingurura;</p>
<p>sudur-zuloak zorrozten ditu</p>
<p>utsarte dagon lekura.</p>
<p>Beruta-aldeko, gurdi-bidea</p>
<p>utzi Buztin'en kontura;</p>
<p>azpi-aldera Mikel ta Patxi;</p>
<p>Irurtzun, berriz, burura.</p>
<p>Buru-beorrak irrintzi die</p>
<p>ta ari diote jarraitzen;</p>
<p>azpi ta gaiñak artuak ditu;</p>
<p>Beruta-aldea uts arkitzen.</p>
<p>Ara laugainka. An, atzeragoan,</p>
<p>Buztin pagoan gordetzen.</p>
<p>Denak bidera diradeneko,</p>
<p>eskuan makil, da agertzen.</p>
<p>Lepoa biur, gero gorutza,</p>
<p>irrintzi dagi berriro.</p>
<p>Isats-atzetik, bidea beera,</p>
<p>lagun-mordoska dario.</p>
<p>Zalaparta bat aurrera dagi,</p>
<p>ataka arkitu baliro.</p>
<p>Mutil-taldeak begiz galtzeke,</p>
<p>atze ta saiets, darraio.</p>
<p>Bi aldetara zabaldu nai lu</p>
<p>ardi-bidexkeen tartetik;</p>
<p>bidexkak oro buruz dakizte;</p>
<p>guziak artzen aurretiK.</p>
<p>Nai eta nai ez Garrazta'raiño</p>
<p>ez egon alde-egiteraik;</p>
<p>Zalapart ua geldia dute,</p>
<p>Entzelai-bidea ertsiz;</p>
<p>Garrazta-atakan artzai bat dute</p>
<p>zer-egin gogora-nairik;</p>
<p>ataka-aldera jo luteneko,</p>
<p>borda-gaiña artuko berriz.</p>
<p>Buru-beorra, lurrean musu,</p>
<p>kizkurtzen zaie belarriz;</p>
<p>burua jasoz laugainka asten da</p>
<p>oiana astinduz irrintziz.</p>
<p>Buztin ta artzaia naiko dirala,</p>
<p>irurak atakaz aruntz,</p>
<p>aurrea artuta jarri dituzu</p>
<p>eskumakillak arrotuz,</p>
<p>Oiantzarre'tik Elutseta'ra</p>
<p>jun ez ditezen zabalduz:</p>
<p>iñoiz igesi, neketan arren,</p>
<p>ein dutela andik, oroituz.</p>
<p>Ber-bertan dute Txokone-borda;</p>
<p>Trintin-malkorra gaiñean;</p>
<p>aruntza-aldetik orma-barrena,</p>
<p>labakia azpi-aldean,</p>
<p>estarte medar zaindu-erreza</p>
<p>egiñez bien artean.</p>
<p>Buru-beorrak ara artzen badu,</p>
<p>laister ditute mendean.</p>
<p>Zabaldu-nairik gogor asi da</p>
<p>ataka, an emen, non urra;</p>
<p>burrunda ar dezan baiño leen dute</p>
<p>bipil jasotzen egurra.</p>
<p>Oiuz, eskaiñiz, axakatuaz</p>
<p>artzai Petri'ren txakurra,</p>
<p>zalantzan zerbait ibil ondoren,</p>
<p>itzul diote muturra.</p>
<p>Etsi-etsian bordara jo du;</p>
<p>estartean da Petiri;</p>
<p>besteak lerro lerro doakoz</p>
<p>umilduz buru ta begi.</p>
<p>Bost beor dira eultzilariak,</p>
<p>umedun dira beste bi;</p>
<p>indarrik naiko, eguraldia</p>
<p>itxuraz joka baledi.</p>
<p>Ankak ematen dakitela ta</p>
<p>kontuz dabilla an jendea,</p>
<p>ganbelaan gaindi pistu ta ttattar,</p>
<p>artzeko mutur aurrea.</p>
<p>Nabarmenena muturrez lotu,</p>
<p>aren lepotik bestea,</p>
<p>lotu bageai mututu die</p>
<p>irastorrez joalea.</p>
<p>Zintzo doazi azken-eultzira,</p>
<p>ez jakin azkena dela;</p>
<p>azken-aldikoz erri-ikulluan</p>
<p>uts arkituko ganbela.</p>
<p>Negu-elurtez ez da alaiago</p>
<p>malkarrez bete diela;</p>
<p>negura artean larrean, labur,</p>
<p>betelp dite sabeña.</p>
<p>Eguraldiak alda-aldi ote?</p>
<p>Satorrak ari du lurra,</p>
<p>goizean listuz ikusi omen</p>
<p>katua garbiz muturra.</p>
<p>Egun-aurretik ibillia zan</p>
<p>txorroskin anka-makurra;</p>
<p>oiek aztuta, sines dukete</p>
<p>sorgin beltzaren-gezurra.</p>
<p>Erri begian an dakusate</p>
<p>Mezara doan Katalin,</p>
<p>artajorretan esan baikenun</p>
<p>ote-zan ez ote sorgi .</p>
<p>Iruria'ko errekan, ausaz,</p>
<p>orduko lana du egin:</p>
<p>elkar orraztu, mintza ta asmatu</p>
<p>sorgin zaarrago batekin.</p>
<p>Eultzi-beorrak ikullura, ta</p>
<p>umedun biak larrera,</p>
<p>ate ertsiaren barne ta kanpo</p>
<p>bil nai luteke batera.</p>
<p>Irrintziketan biak sartu nai</p>
<p>ta beste bostak atera.</p>
<p>Etsitakoan isillik doaz</p>
<p>berteneko larratzera.</p>
<p>Aien moxalek ez dute edanen</p>
<p>esne, lanez beroturik,</p>
<p>amen arkitu dezaketela</p>
<p>itzalik eta larrerik.</p>
<p>Uda artan bein-bein izan zituten</p>
<p>gatzagiak utsagorik:</p>
<p>edan-ondoan, barrenarentzat</p>
<p>ez deusen ezetasunik.</p>
<p>Gari-karraio gurdika dabil</p>
<p>Garazi'ren aita Petri;</p>
<p>neskak zamatzen laguntzen dio</p>
<p>balak emanaz aitari.</p>
<p>Gurdi-zolean jartzen izara</p>
<p>ara jalki daiten gari.</p>
<p>Bideko oillo ta txorik, aleere,</p>
<p>izanen dute janari.</p>
<p>Artzai zaar onek, jetzi bage, egun</p>
<p>artan utzia artaldea:</p>
<p>Samartolome-biaramuna,</p>
<p>urteoroko legea.</p>
<p>Egunetara bete zaiela</p>
<p>leer-zorian errapea,</p>
<p>jetziko ditu; ur bage garzagi</p>
<p>nekez artzen dun esnea.</p>
<p>Besteek beorrak atzi artean,</p>
<p>gariz bete du larraiña;</p>
<p>—gurdixkaren bat gelditua du</p>
<p>lasta luzetako aiña—.</p>
<p>Eultzi-zabaltzen asi dira aiek</p>
<p>irauliz azpikoz gaiña,</p>
<p>leenen illara buruz barnera,</p>
<p>jarriz inguru apaiña.</p>
<p>Urren-illarak buruz kanpora,</p>
<p>—ez daiteke barra alea—;</p>
<p>buruak, aalbait, gora erdian,</p>
<p>zoztor ta burun naastea.</p>
<p>Eguzkik gaiña dagion arte</p>
<p>ez da on eultzia astea;</p>
<p>ark igar-aala, porrokatuko</p>
<p>beorrak, apar ta kea.</p>
<p><hi rend='Bold'>SORGINKERIA</hi></p>
<p>Apaiza jaunak lasai ari du</p>
<p>Meza Santua Elizan;</p>
<p>gure Katalin zokoan dago</p>
<p>aingeru garbi bailitzan.</p>
<p>Erriagana itzuliz, ua</p>
<p>begiz topa duan bezain</p>
<p>usu, burura etorri zaio</p>
<p>nola sorgin arki lezan.</p>
<p>Egun aretan sekulan baiño</p>
<p>Memento luzeagoa;</p>
<p>ari danetik sorgiñagana</p>
<p>maiz alde zaio gogoa.</p>
<p>Andik kanpora zer aize ete-dan</p>
<p>ez daki, ipar ez egoa;</p>
<p>arek nai baiño azkarrago da</p>
<p>buruan dun aize-joa.</p>
<p>Otoitz eta arren, asmo ta damu</p>
<p>noizbait Mezaren ondarra.</p>
<p>Ikus-zai dago egi ote-dan</p>
<p>amonaren ipui zaarra:</p>
<p>azken-otoitzak egindakoan,</p>
<p>irauliz irri ta parra,</p>
<p>zabalik utzi du Liburua</p>
<p>sorgiña sala-bearra.</p>
<p>esana baita, Liburu ori</p>
<p>zabalik utzi baledi,</p>
<p>sorgin biurtu dagon andreak</p>
<p>ez dula aldegiten andi.</p>
<p>Erantzi eta ikus-bearrez</p>
<p>sorgiñagana du begi.</p>
<p>Otoitz zabarrak: ez iritxiko</p>
<p>grazirik Jainkoagandi.</p>
<p>Mutikoari, zabal uzteko</p>
<p>agindu dio, gaurkoan.</p>
<p>Argiak itzal-keiñuak egin,</p>
<p>josta nai, kanpora zoan.</p>
<p>Artan sorgiñak dei egin dio</p>
<p>aren ondora dioan.</p>
<p>Mutillak ez du ipui arenik</p>
<p>entzun neguz sutondoan.</p>
<p>«Apez Jaunari, ez dala sori</p>
<p>zabal uztea Liburu;</p>
<p>letra gorriek dioten eran,</p>
<p>auz barne, kanpora buru</p>
<p>itxi dezala». Goiz guzi artan</p>
<p>egonik aren aiduru,</p>
<p>berri beltz ua entzun duneko,</p>
<p>sorgin dala da seguru.</p>
<p>Ixten du. Gero agur egin ta</p>
<p>ateratzen Elizatik;</p>
<p>atxo berriak, berantu bage,</p>
<p>jarraitzen dio atzetik.</p>
<p>«Apeza Jauna, ez aal ikusten</p>
<p>zeru urdin artan odeirik?</p>
<p>orratz-burua bezain txikirik,</p>
<p>ostots-azi dirudinik?».</p>
<p>—«Ez andrea». —«Gaur etorko dira</p>
<p>zaldizkoak eultzitara».</p>
<p>Apaiz jaunari barnera zaio,</p>
<p>itz ook entzunez, ikara.</p>
<p>Etxean sartu, neskari esan,</p>
<p>ordubitako koskara</p>
<p>zur egoteko bera lo deño,</p>
<p>baldin balitz ostoskara.</p>
<p>Katalin onek, etxera eta,</p>
<p>garbitzen du zartagia,</p>
<p>deabruuk ere ez luke jakiñen</p>
<p>zertaz egin dun basia.</p>
<p>Gatz, piper, ozpin, ardangazi ta</p>
<p>tipula-buruz josia;</p>
<p>soillik palta da —ark baititu</p>
<p>sorgiñak— baratzuria.</p>
<p>Jan-ondorean igurtziko du</p>
<p>aurreguneko taloaz,</p>
<p>ikatz eta kez, kedar eta autsez,</p>
<p>biziro mindutakoaz.</p>
<p>Aizean barna jun bear baitu,</p>
<p>axolik ez du txerloaz:</p>
<p>goizeko orraztu-legea aski du.</p>
<p>Bost zarpillago ba doaz.</p>
<p>Orraztokia berekin baitu,</p>
<p>pentsa-orduko, Txindoki'n.</p>
<p>Sorgin guzien amari aitor</p>
<p>zerk biotzean dion min:</p>
<p>Apeza jaunak agertu dula</p>
<p>Meza-Liburuarekin,</p>
<p>ortaz errian jakiñen dela</p>
<p>zer oillanda dan Katalin.</p>
<p>Arri-jasa bat eskatzen dio</p>
<p>ordubiak alderako,</p>
<p>esku-aal ori duena baita</p>
<p>Mari Aunei Txindoki'ko.</p>
<p>«Ba dun, alaba; baiña Apez jaunak</p>
<p>ez din itzik aterako.</p>
<p>Jendeen aurrean leen bezala adi;</p>
<p>ez au iñork usmatuko».</p>
<p>Sorgiñen ama au, eder; buruan</p>
<p>urre gorrizko orrazea;</p>
<p>ikatza baiño beltzago illea,</p>
<p>zuri-gorri larrupea.</p>
<p>Begiak lauso detzakena da</p>
<p>aren lepoko katea.</p>
<p>Gorputza lerden, eskuak legun,</p>
<p>ez Basa-jauneen andrea.</p>
<p>Seda-mataza ariltzen ari da</p>
<p>aari baten adarretan;</p>
<p>urre-adarrak zitun, azkazal</p>
<p>urre-gorriak anketan.</p>
<p>Bein edo beste naasi-bereizten</p>
<p>arkitzen bazan neketan,</p>
<p>berak, adarrak onera ta ara,</p>
<p>laguntzen zion benetan.</p>
<p>Ola zeudela, Donamarti'ko</p>
<p>atsoa arri-jasa-billa:</p>
<p>Eiheramendi'n Etxegarai'ek</p>
<p>bai omen andre abilla.</p>
<p>Aren mendeko sorgintto bati</p>
<p>autsi baitio orkatrilla,</p>
<p>ostu naiean joan zaiola</p>
<p>seaskan zeukan mutilla.</p>
<p>Emezortzika seme-alaba</p>
<p>emazte kaskoin aundia;</p>
<p>izketa adituz nor-naik usteko</p>
<p>euskaldun dala garbia.</p>
<p>Ark omen-zeukan ate-ondoan</p>
<p>gorderik baratzuria;</p>
<p>andik anka autsi sorgiñak, eta</p>
<p>bial zezola azurria.</p>
<p>Mari Aundiri oiñetan musu</p>
<p>emanez, gure Katalin,</p>
<p>orraztokia sakelan dula</p>
<p>esan baiño leen Uitzin.</p>
<p>Eultzi-lekura joan ta asi da</p>
<p>mintza batekin, bestekin;</p>
<p>nork sumatuko goiz artan beran</p>
<p>izana dala Txindokin?</p>
<p><hi rend='Bold'>LARRAIÑEAN</hi></p>
<p>Azken-izpiak orduun zabaltzen</p>
<p>eultzikoek larraiñean;</p>
<p>eguzkia an zan, zearka, baiña</p>
<p>oi ez duan indarrean.</p>
<p>Apur bat egon, eultzi-azala,</p>
<p>igartuz, samur daitean;</p>
<p>sasi-beorrak ukullutikan</p>
<p>irrintziz dira bidean.</p>
<p>Larren urbil diranetatik</p>
<p>eman dute erantzuera;</p>
<p>beor bat, bere moxala atzetik,</p>
<p>arin doa larraiñera.</p>
<p>Bat beste-bage ezin etsi ta</p>
<p>bildu nai lute saillera...</p>
<p>Lotuta barneen dabiltzan aiek</p>
<p>pozik lirake larrera.</p>
<p>Pake eman dezan, eragin eta</p>
<p>Mikelek sar du ukuillura;</p>
<p>kanpoan argi, barnean illun,</p>
<p>begiak zaizko lillura.</p>
<p>Ganbelak utsik arkitzen ditu</p>
<p>datorrenean kontura;</p>
<p>egun artako janaria du...</p>
<p>askan edan duan ura.</p>
<p>Eultzira sartu ta aurrena astiro:</p>
<p>garia lodi baitago;</p>
<p>ertz eta erdi zanpatu arte</p>
<p>laister-giterik ez dago.</p>
<p>Saillean duten beor zaarrenak,</p>
<p>(bearrik ikasiago)</p>
<p>noiz-bein muturra lurrera sartuz</p>
<p>gariz betetzen du ago.</p>
<p>Mikel Eleder, eragilleak,</p>
<p>pausoa balute lasa,</p>
<p>zartailluz, oiuz, aizea jo ta</p>
<p>estutzen die arnnasa.</p>
<p>Geroxe batek, bizkarra makur,</p>
<p>arrotu zerbait isatsa,</p>
<p>este-muturra puzten zaiola</p>
<p>birbil bota du satsa.</p>
<p>Ua biltzeko keiñu egin du;</p>
<p>Buztin sartzen da eultzira.</p>
<p>Esku-beorra Mikel'ek estuz</p>
<p>motzago du urrengo bira.</p>
<p>Bost sei purruxka bildu arteo</p>
<p>dabiltz beorrak erdira,</p>
<p>leengo bidetik ibilli eta</p>
<p>sar ez dezaten azpira.</p>
<p>Bal aundi zenbait urratu eta</p>
<p>zatuka txiki egiten</p>
<p>eultzi-gizonak ari dirade,</p>
<p>errez jo ta jalki daiten.</p>
<p>Lasto artatik lizar-ostoen</p>
<p>zatukak ditute lotzen,</p>
<p>negu luzea datorrenean</p>
<p>beien janari ditezen.</p>
<p>Zear-zutika losak jarriaz</p>
<p>eultziaren inguruan,</p>
<p>garia jotzen asten dirade,</p>
<p>mozorroki bat buruan.</p>
<p>Zanpa ta dardar, bereizten dira</p>
<p>auke ta alea lekuan.</p>
<p>Alde banatan lau-bosna kolpe,</p>
<p>urrena igurtziz eskuan.</p>
<p>Mutil gazte bat leenengo aldiz,</p>
<p>lepoan babeskirik ez,</p>
<p>utzi zatuka ta beazka asi</p>
<p>bizkarrean dun azkurez.</p>
<p>Zatuka gora jaso dunero</p>
<p>ongi dardaratu bagez,</p>
<p>gari-aleak lepoa beera</p>
<p>sartzen zaizkio oarkabez.</p>
<p>Amona an dator luzaro bage</p>
<p>gari alea aztertzera;</p>
<p>eskuan artu, irraran utzi,</p>
<p>argitzen zaio bekera.</p>
<p>«Gari ederra; gixen, betea;</p>
<p>zalkerik ez du; urrekera:</p>
<p>ogi zuria jateko aurten</p>
<p>ba dugu beintzat aukera».</p>
<p>Eultzia apur bat zanpa deneko,</p>
<p>mutil bat beor atzetik;</p>
<p>bi iru birunda eman orduko,</p>
<p>ateratzen da eultzitik.</p>
<p>Aren urrena beste bat doa;</p>
<p>bestea aren ondoretik,</p>
<p>beorlariak zartagailluaz</p>
<p>aizatu ez baletza andik.</p>
<p>Zuri-arre zan garia ari da</p>
<p>oritzen eultzitu-aala;</p>
<p>eguzki-indarrez, beorren lanez</p>
<p>dirdaitu zaio azala.</p>
<p>irauli eta geldituko da</p>
<p>arro ta arre, leen bezala.</p>
<p>Iru-laugarren iraultzaldian</p>
<p>ori txiki ta zapala.</p>
<p>Iru, lau, bost aur, koka-aala baiño</p>
<p>jende geiago gaiñean;</p>
<p>mutil koskor bat, pertz bat eskuan,</p>
<p>aien guzien aurrean.</p>
<p>Beiak, berotuz, asi balitez</p>
<p>nai ez luken bearrean,</p>
<p>Petirik zorrotz agindu dio</p>
<p>egon dedilla erne an.</p>
<p>Leenengo «aida»-n aur geldi-gaitzek</p>
<p>atzera din dute dardar;</p>
<p>bein sartu ez zan txikitxo batek</p>
<p>ikaraz dagi deadar.</p>
<p>—Narra-ertzean taketarik ez,</p>
<p>gerrietan bear indar—;</p>
<p>sartu bagerik gelditu danak,</p>
<p>ez dalako, ba du negar.</p>
<p>Artasiaren aurre-ezpaiñean</p>
<p>multzokatzen da lastoa;</p>
<p>sardea azpitik sartuz, berdintzen,</p>
<p>narra geldituz arroa.</p>
<p>Aldapa-gora-beera, ontzia</p>
<p>uretan bezala doa;</p>
<p>sabel-gaiñean ematen dula</p>
<p>utsaren zirrarakoa.</p>
<p>Txandaren eske kanpotik aurrak;</p>
<p>barrengoek ez utzi nai;</p>
<p>erruki dugu aietaz ere</p>
<p>biotz oneko Petri itzai.</p>
<p>Beietako bart, orduko dabil</p>
<p>geldigunetxo aren zai;</p>
<p>pertz-mutilla aaztu bere lanaz, ta,</p>
<p>aurrengana dabil ernai.</p>
<p>Beiak bizkarra zalkor orduko,</p>
<p>oska asi zaio Petiri:</p>
<p>«Or dik Gorria». Oartzerako</p>
<p>garira egin du usuri.</p>
<p>Arek egiña bukatzerako</p>
<p>pixa-naika asi da zuri.</p>
<p>Bildur da, pertzak gaiñez egin-da</p>
<p>ote-dakion usuri.</p>
<p>«Toz» eta «Gorri» giltz eta bira,</p>
<p>txikitzen ari da agotza;</p>
<p>eun lagun boti, agertu bage:</p>
<p>artasipearen ortza.</p>
<p>Gaiñean ba da eragiteko</p>
<p>kaskaluze, kaskamotza;</p>
<p>aurretik aita, hetara begi,</p>
<p>ibilliz ezten zorrotza.</p>
<p>Gero ta aisego eultzia bira;</p>
<p>urbil daukate eguerdia;</p>
<p>zerua garbi, baiña beroa,</p>
<p>ostots-bero lazkarria.</p>
<p>Bat edo bati gogora zaio</p>
<p>sortu lezaken euria;</p>
<p>ateri onak ematen badu,</p>
<p>goiz bil dezakete eultzia.</p>
<p><hi rend='Bold'>ODEI BELTZA</hi></p>
<p>Katalin sorgin, saski bat zatar</p>
<p>garbiketaz iturrira;</p>
<p>arek buruan zer darabillen</p>
<p>eultzikoak jabe ez dira.</p>
<p>Amabietan bazkaritara;</p>
<p>jan eta laister eultzira;</p>
<p>bero zakarrak maiz eraginda</p>
<p>Araba-aldera begira.</p>
<p>Beor-usai ta lizar-itzalak</p>
<p>euliari dio griña;</p>
<p>itxedon ordez nekego dute,</p>
<p>sumaturik ozka miña.</p>
<p>Sudur-furrundaz, buruz, ostikoz,</p>
<p>autsi nai dute larraiña.</p>
<p>Euliengandik alde egiteko</p>
<p>on zaie lasterka ariña.</p>
<p>Ara, kiketan Gorritikotik</p>
<p>odei gorriren adarra;</p>
<p>leenik illargi, gero ateraz</p>
<p>artzakur buru-zakarra ;</p>
<p>luza ta luza, berreun urteko</p>
<p>iñausitako lizarra...</p>
<p>Euri on ordez, ba du barnean</p>
<p>arri edo kazkabarra.</p>
<p>Andik datorren odeia jo oi da</p>
<p>denetan lazkarriena;</p>
<p>arto ta gari, zoztorrik utzi</p>
<p>zituen orain urrena.</p>
<p>Eultziak ere eraman ditu</p>
<p>iñoiz errekan barrena...</p>
<p>Beztu baledi, nekazarien</p>
<p>bildur-ikara ta arrena!</p>
<p>Aizerik bat ez; eultzilariek</p>
<p>nai dute bizkor iparra;</p>
<p>odei borobil tinko bildua</p>
<p>apur-apur lezan barra.</p>
<p>Gero sendogo agertzen ditu</p>
<p>barru, sabel ta bullarra;</p>
<p>arri-zantzurik garbiena da</p>
<p>euzkiak kiskal bearra.</p>
<p>Ordubata da; ez euli-soiñu,</p>
<p>irrintzi, marru, karaka;</p>
<p>lizar-osto bat ez da mugitzen,</p>
<p>ez belar-izpi geraka.</p>
<p>Mingaiña doi-doi Jainkoagana</p>
<p>ustarik ez dezan maka;</p>
<p>odeia geldi, ez-bai onontza,</p>
<p>agertuz beste besaka.</p>
<p>Sabela bezten asi zaio ta,</p>
<p>biotzerago bildurra;</p>
<p>auzotarreri dei egiteko</p>
<p>asmotan da Petiri zuurra;</p>
<p>ainbeste jendek eultzi jasotzen</p>
<p>izan arren lan laburra,</p>
<p>geroko lana nekegarri da,</p>
<p>odeia baledi urra.</p>
<p>Ara aize-xinta: sartu dakie</p>
<p>ezurretan otzikara;</p>
<p>Petri Jaunari biurtu zaio</p>
<p>izardia zaiñetara;</p>
<p>zurrunbilloa ez dator urrun,</p>
<p>aren atzetik dundara;</p>
<p>oraiño, odeia geldi baledi,</p>
<p>eliz-ezkillen dandara.</p>
<p>Auzoa an dute larrain betean,</p>
<p>eskuare ta maindire;</p>
<p>etorri dira Loitete etxea,</p>
<p>Baztarrika ta Txurdane.</p>
<p>Agotza ta auka (larri ta txeea)</p>
<p>erabat jasotzen dute.</p>
<p>Jesus amenez larraiña garbi;</p>
<p>odeiari beha daude.</p>
<p>Ordu bat lan, doi, eultzi txikitzen</p>
<p>egualdiak lagun balu;</p>
<p>beste egun batez naiko naaspilla</p>
<p>jaso ondorean zabaldu;</p>
<p>arri-ondoko egunek, oiez,</p>
<p>ba dakarte euri naiz gandu;</p>
<p>larre-beorrak berriz, neke eman,</p>
<p>mendira bear bialdu.</p>
<p>Sorgiñen amak, ala agindu ta,</p>
<p>ezkilla jotzen Katalin,</p>
<p>neska gaztea sorgindu dala</p>
<p>jenderik oar ez dedin.</p>
<p>Otsa aditzean, aaztua baitzan,</p>
<p>apaiz-neskak usu ta arin</p>
<p>ontzi-garbitze-lanak utzita</p>
<p>nagusiari otsegin.</p>
<p>Loa astuna du; bitan, irutan</p>
<p>otsegin; azkenik: «Zer dun?».</p>
<p>Dandara aditu, leioa zabal,</p>
<p>erri-inguru denak illun.</p>
<p>Eskalapoin bat zeukan oipean,</p>
<p>eskumakilla ainbat lagun;</p>
<p>arri-odeia zetorrelarik,</p>
<p>eskuiñean jantzi oi-zun.</p>
<p>Estu ta larri Elizara da</p>
<p>non dun arao-liburu.</p>
<p>Uda guzian toki jakiña;</p>
<p>alaare ezin du gaur buru.</p>
<p>Kopeta jo ta gogora zaio</p>
<p>gauzak irauliz inguru,</p>
<p>zer gerta ere, lotarakoan</p>
<p>utzi zula oaburu.</p>
<p>Ostotsa ari du, naikoa luze,</p>
<p>—zaldien ezpain-dardara—.</p>
<p>Mari Txindokik edeetatik</p>
<p>naiz utzi beren gogara,</p>
<p>zerbaitek aurrez gelditzen ditu,</p>
<p>—otoitza zeruetara—;</p>
<p>aiton-amonen biotza bero</p>
<p>ta argizagiaren garra.</p>
<p>Aste Santuko aizaroetan</p>
<p>geldi dan kandela gorri,</p>
<p>Apeza Jaunak mutikoekin</p>
<p>larunbat goizez igorri.</p>
<p>Etxekal ua piztu oi dute</p>
<p>odei dalarik etorri;</p>
<p>belauniko otoitz egin-da, arekin</p>
<p>uzten ikara lauorri.</p>
<p>Nexka Garazi, pirra ta purra,</p>
<p>etxe-egazti billa doa;</p>
<p>gogoan baitu gal zitzaiela</p>
<p>leengoz txitaldi osoa;</p>
<p>bi belarrien tartean jo ta,</p>
<p>baita Kokoren mandoa:</p>
<p>arraultza bezain ale aundia</p>
<p>iñoiz jautsi baitaroa.</p>
<p>Apeza ari da zuriz jantzi-ta</p>
<p>eliz-otoitzak iretsiz;</p>
<p><foreign><hi rend='Italic'>Exurge Christe</hi></foreign> nonbait-or, baiña</p>
<p><foreign><hi rend='Italic'>Pater Noster</hi></foreign> ziztu biziz;</p>
<p>ostotsa berri duan aldiro</p>
<p>begien zuria ageriz,</p>
<p>Katalin sorgin ote-dabillen</p>
<p>Sorgin-Amarekin zaldiz.</p>
<p>Zenbaitek ikus omen-zutela</p>
<p>aitortuko zuten laister</p>
<p>ezkilla-jotzen ari ezpalitz</p>
<p>arnas, izardi ta leher.</p>
<p>Mari ama, leen goizean zuri,</p>
<p>odeiean gorri eder;</p>
<p>orain arekin itsusitu da;</p>
<p>urre dirdairik ez ager.</p>
<p><foreign><hi rend='Italic'>Ante, post, supra, dextra, sinistra,</hi></foreign></p>
<p>zebiltzaten odeierei</p>
<p>«Aldegizute —apaizak die—</p>
<p>utzirik deabrukeri.</p>
<p>Mari Txindoki ta aren neskame</p>
<p>zaraten sorgin beltzeri,</p>
<p>sasi-azpira bil zaiteztela,</p>
<p>diozute guzieri».</p>
<p>Odeiak luza, jendeak itxoin,</p>
<p>etzaio leertzen sabela;</p>
<p>ateratzeko gertua apaizak</p>
<p>eskuin-oiñean txinela.</p>
<p>Otoi guziak bukatu eta</p>
<p>berrizten ditu bereela.</p>
<p>Aren otoitzez iduri zaio</p>
<p>zaldiak geldi daudela.</p>
<p>MariTxindoki'k ezin geiago</p>
<p>bere zaldirik aurrera:</p>
<p>aiton-amonen ezpaiñetatik</p>
<p>alako otoitzak atera...</p>
<p>aien arnasak bultzaten die</p>
<p>ezkillen uinez batera.</p>
<p>Etsi du joan bearko dula</p>
<p>Txindokin daukan lezera.</p>
<p>Odeiak dio: —«Non sartuko naiz?»</p>
<p>Apezak: —«Sar adi emen»;</p>
<p>txinela aitrean botatzen du, ta</p>
<p>odeia sartzen da barneen.</p>
<p>Erdi-odeia suntsitu eta</p>
<p>garbi eguzkia agertzen.</p>
<p>Baztar-odeiak xirpil ta xarpil</p>
<p>iparrak ditu garbitzen.</p>
<p>Itzalia da sorgiñen ama,</p>
<p>jo du Txindoki baztarra;</p>
<p>aaria an dabil leize-alboan</p>
<p>illun, ozkatuz belarra.</p>
<p>Katalin sorgin, ezkildorretik,</p>
<p>apezari joz adarra;</p>
<p>sorgiña dala jende-tartean</p>
<p>ezin baitezake barra.</p>
<p>Eultzi-jendea txunditua da</p>
<p>bat bat argitu duala;</p>
<p>itsumenetik ateratzeko</p>
<p>igurtzi du betazala.</p>
<p>Guziek ago batez: «Berriro</p>
<p>eultzia bedi zabala»...</p>
<p>Bil bezain usu zabali dute,</p>
<p>sartuz beorren aztala.</p>
<p>Gertatu zaien arrigarriaz</p>
<p>luza dute berriketa:</p>
<p>ez bide-dala gezur, neguan</p>
<p>esaten dan ipuiketa.</p>
<p>Txinelarena gogora dute</p>
<p>ta arekin Apaiz Lezeta;</p>
<p>aizean gora botata nola</p>
<p>isildu zuen egeta.</p>
<p>Illunarekin, lizar-ostora</p>
<p>lekuratu zan eulia;</p>
<p>ekaitz-ondoan ez du leen aiña</p>
<p>ozkaz samintzen zaldia.</p>
<p>Larre-moxalak sabalez gora</p>
<p>artuko oraindik euzkia.</p>
<p>Ordu bik dira: bi itzul-aldi ta</p>
<p>jaso dezaketae eultzia.</p>
<p>Jaso-orduraiño, auzoek alde;</p>
<p>orduan berriz bertara;</p>
<p>azken-eultzia baitute errian,</p>
<p>gazteak larrain-dantzara.</p>
<p>Lanik zaillenak igor ditute</p>
<p>onekin urren udara.</p>
<p>Belar ta gari ta arto, negukoz</p>
<p>beteko zaie ganbara.</p>
<p>Eultzia mee da. Belaun kozkoa</p>
<p>gutxigo jasoz, beorra</p>
<p>geldixe dabil: ez onezkero</p>
<p>suma atzetikan zigorra.</p>
<p>Atzelaria, bide luzego</p>
<p>egin ta, dabil zalkorra;</p>
<p>ezker-joeraz, saiets-aldea</p>
<p>birutu zaio gogorra.</p>
<p>Eultzi-ertzetik dioanean,</p>
<p>noizpeit irrist egiten du;</p>
<p>ark barraa ditun agotz gariak</p>
<p>Garazik isatsez bildu.</p>
<p>Eultze-erdiko maiteak, ua</p>
<p>beorra bezain du lotu:</p>
<p>begi ta biotz, ugalik bage</p>
<p>Mikelek bereganatu.</p>
<p>Amabost egun: andik erabat</p>
<p>bata dira besterena;</p>
<p>geroxagoko dantza dukete</p>
<p>ezkongai dirala azkena.</p>
<p>Urtaro-lanak ari arian</p>
<p>laburtu du luzapena...</p>
<p>Zaar biur bage pozik galduko</p>
<p>gazte ezkongaien izena.</p>
<p>Agotza biltzen asiak dira.</p>
<p>Leenbizi, oi dan izara</p>
<p>apezarentzat, ark oi baititu</p>
<p>arri-odeiak ikara.</p>
<p>Urrena, aroan eguntar duten</p>
<p>bearrarentzat obara.</p>
<p>Gaiñerakoa nonai sartzeko,</p>
<p>zabal etxeko ganbara.</p>
<p>Gari-alea ondarrera, ta</p>
<p>agotza geldi gaiñean;</p>
<p>axal-axalik leenen illara</p>
<p>kendu diote denean.</p>
<p>Berriz beorrak sartzen ditute</p>
<p>auke arrotu ditean.</p>
<p>Bigarren txanda eman ezkero,</p>
<p>asi ditezke txeian.</p>
<p>Orduun beorrak eguzkitara,</p>
<p>ezardia agoar dakien.</p>
<p>Artan, euliren miñik doi dute,</p>
<p>moteldua baitute ezten.</p>
<p>Epur ta bizkar zuritu arte,</p>
<p>eguzki-begi atseden.</p>
<p>Ura auts biurtu bezaletako</p>
<p>gatza doan bezelaxen.</p>
<p>Eskuare, erratz, isats, peaki,</p>
<p>garbitu dute larraiña.</p>
<p>Iparrak bal-bal indarra artu du</p>
<p>garia aizatzeko diña.</p>
<p>Sardea gora, begiak apal,</p>
<p>estu ezpain ta bekaiña,</p>
<p>—garia bera, mintz autsak urrun—</p>
<p>jaso ta tinka aztal-gaiña.</p>
<p>Gari-pilleko txoria baiño</p>
<p>ba da pozago dagonik:</p>
<p>Petiri jaun ta amatxi Matiste</p>
<p>garia garbi ikusirik.</p>
<p>Taiuz ta begiz asmatu baiño</p>
<p>zaku geigo da beterik...</p>
<p>Aiek guziak aiza zetzaken</p>
<p>odei-jasak larraiñetik.</p>
<p>Larraiña zuri, dantzarako gai;</p>
<p>oiñarriz ez baitu lurra;</p>
<p>Errotatzarko arbel leguna,</p>
<p>joskura soillik zimurra;</p>
<p>lur-larraiñetan, urari naasiz</p>
<p>bekorotz apur apurra,</p>
<p>eguzkitara gogor oi dute,</p>
<p>gai dedin isats-muturra.</p>
<p>Gizon arrotz bat dator, beorrak</p>
<p>orrazten ari direla.</p>
<p>Nongoak diran galde dunean,</p>
<p>erantzun beti bezala:</p>
<p>osaba Tomas Etxarrikoak</p>
<p>gogoz eman dizkiela:</p>
<p>Uitzikoan jaten dutenez,</p>
<p>larre-sari dezatela.</p>
<p>Errikoak bi zituten, eta,</p>
<p>jabe-etxera zaldalea,</p>
<p>ez beorrentzat: baitzuten aiek</p>
<p>mendian maiko larrea.</p>
<p>Erabat ara daramatzite;</p>
<p>urtebeteko pakea.</p>
<p>Osasunekin ikus bezate</p>
<p>beor ta jendek bestea.</p>
<p>Ogi, gazta, ardo, jan-eta, dantza</p>
<p>larraiñaren baranoan.</p>
<p>—Giza-dantza andik, ala bestera,</p>
<p>bizi danak ez gogoan—.</p>
<p>Sagarraren ta Tipularen ta</p>
<p>lan-dantza denen pausoan,</p>
<p>danbolin-andreek, zaldabaia artuz,</p>
<p>zion betiko leloan:</p>
<p><mentioned>LARRAIÑ-DANTZA</mentioned></p>
<p><mentioned> «Erdian gari-meta</mentioned></p>
<p><mentioned> labean opilla:</mentioned></p>
<p><mentioned> ez dira asarre dantzan</mentioned></p>
<p><mentioned> neska ta mutilla. </mentioned></p>
<p><mentioned> <hi rend='Italic'>Lararai lararai lai,</hi></mentioned></p>
<p><mentioned> <hi rend='Italic'>lararai lararai lai,</hi></mentioned></p>
<p><mentioned> ez dira asarre dantzan</mentioned></p>
<p><mentioned> neska ta mutilla.</mentioned></p>
<p><mentioned> »Apezak mun eskeiñi,</mentioned></p>
<p><mentioned> atxoak olata:</mentioned></p>
<p><mentioned> erriko beartsuak</mentioned></p>
<p><mentioned> ez du deusik palta.</mentioned></p>
<p><mentioned> <hi rend='Italic'>Lararai lararai lai...</hi></mentioned></p>
<p><mentioned> »Apezak otaamena</mentioned></p>
<p><mentioned> mezerdian zuri;</mentioned></p>
<p><mentioned> arek txaro garbitzen</mentioned></p>
<p><mentioned> pekatuak gu'ri.</mentioned></p>
<p><mentioned> <hi rend='Italic'>Lararai lararai lai...</hi></mentioned></p>
<p><mentioned> »Eskaleak jo beza</mentioned></p>
<p><mentioned> atea gurean;</mentioned></p>
<p><mentioned> zakua beteko du</mentioned></p>
<p><mentioned> daukagun artean.</mentioned></p>
<p><mentioned> <hi rend='Italic'>Lararai lararai lai...</hi></mentioned></p>
<p><mentioned> »Eperrek landan dute</mentioned></p>
<p><mentioned> jalki dan alea;</mentioned></p>
<p><mentioned> txingurriak egin du</mentioned></p>
<p><mentioned> bazkaren bidea.</mentioned></p>
<p><mentioned> <hi rend='Italic'>Lararai lararai lai...</hi></mentioned></p>
<p><mentioned> »Beorrak, negurako,</mentioned></p>
<p><mentioned> agotz ta malkarra;</mentioned></p>
<p><mentioned> ta beiak, ezin janik,</mentioned></p>
<p><mentioned> utzi dun belarra.</mentioned></p>
<p><mentioned> <hi rend='Italic'>Lararai lararai lai...</hi></mentioned></p>
<p><mentioned> »Eskaleak etzauntza</mentioned></p>
<p><mentioned> ganbaran agotza;</mentioned></p>
<p><mentioned> izaraz ta burusiz</mentioned></p>
<p><mentioned> debekatuko otza.</mentioned></p>
<p><mentioned> <hi rend='Italic'>Lararai lararai lai...</hi></mentioned></p>
<p>Leenen-eultzia jasotzekoan</p>
<p>ezkil-dorrean Katalin.</p>
<p>Bigarrenean lagundu die,</p>
<p>naiz artu biotzean min:</p>
<p>aundiagoa baitzun bildurra</p>
<p>ezagun zezaten sorgin.</p>
<p>Dantzan ere egin du, lagun dula</p>
<p>Etxeberriko Mil Martin.</p>
        </body>
      </text>
      <text>
        <front>
          <head rend='Bold'><p>XIII. EZTAIETAN</p></head>
        </front>
        <body>
<p>Gaua luzatzen ari, nabarmentzen otza,</p>
<p>goizean ote, ez ote, zokoan izotza.</p>
<p>Orman ipurdiz gora euli lepa-motza:</p>
<p>negua urbil dalazko siñale zorrotza.</p>
<p>—Arriturik ikusi dut uda-betean</p>
<p>eulia buruz bera beti sukaldean.</p>
<p>Ez zan gari aundirik bildu larraiñean,</p>
<p>erdoiak jan baitzitun denak alorrean—.</p>
<p>Gau-loan ordurarte, astun maindirea;</p>
<p>urratzen da ametsetan, naiz esna, ogea.</p>
<p>Gaurgero otzikarak du gorputza gordea;</p>
<p>negua ainbat nai litza maindire luzea.</p>
<p>Eun kana ta geigoren jabe da Garazi,</p>
<p>zortzialdia baitu azal eta larri.</p>
<p>Bosna kana bakoitza, luzetan bi t'erdi;</p>
<p>erdian josi eta zabalez metro bi.</p>
<p>Burko, oazal, atorra, okozpeko, zamau</p>
<p>egiteko, bearrak ainbat negu ta gau.</p>
<p>Amaren eunak ere etxean ba dirau:</p>
<p>otzari iges egiten ez da sorgin-arau.</p>
<p>Nexkak urtez amaika zituen ezkero,</p>
<p>aitak eman-baxtarra lantzen zun urtero.</p>
<p>Negu-uda ba zekien, tartea zunero,</p>
<p>beatz, ortzak dantzatzen ezkontzeko bero.</p>
<p>Urte artan izan zun argi-iten laguna,</p>
<p>bekaiñetik uxatuz loaren astuna.</p>
<p>Biotzak etzun senti gauaren illuna;</p>
<p>illunagorik da maiz Abendu-eguna.</p>
<p>Irun, garbi ta josi, azpildu barrena;</p>
<p>—atsegiñenik zaio lanetan azkena—:</p>
<p>ari gorriz bordatu bi maiteen izena,</p>
<p>fedea bezin nekez urra ditekena.</p>
<p>Milla ta milla zizta ainbeste kanetan,</p>
<p>maite ez-ezagunari opak ametsetan.</p>
<p>Azken urteko aiek, baten ederretan,</p>
<p>ez ziran loz, alperrez, naasten arratsetan.</p>
<p>Lastailla'ren leenetik, pestaburuz beela,</p>
<p>irun-lan asi zuten leendanez bestela.</p>
<p>Artean ez zan nexka langille motela;</p>
<p>maitetasunak dio, orde, ziztu ez epela.</p>
<p>Naiko zuritasuna berak orni baitu,</p>
<p>Azpiroz'ko Mattoloz ezin iñola aaztu.</p>
<p>Eskale gaixo onek bost illaun iretsi du</p>
<p>lio-jotzen! Garazi'k oge bat agindu.</p>
<p>Aren ezkon-ornian zenbat da arek joa!</p>
<p>Erruki-okelaz bat lan-galdezka doa.</p>
<p>Etxekal ibil, ez du galdu lan-gogoa;</p>
<p>gai da aal duna atxitzeko Matoolo zintzoa.</p>
<p>Etxe oneko seme, oge-zuriduna,</p>
<p>suak kixkali zion, gau batean, zuna;</p>
<p>ikulluko bizidun, ogeko laguna</p>
<p>galdu zituaneko gauaren illuna.</p>
<p>Irurtzun'a zan bera; Latasa'n gau egin,</p>
<p>zekorra bidez anbat lermatu ez dedin.</p>
<p>Biamonez zekorrak anketan naiko min.</p>
<p>Artean Azpiroz'ko negarrik ez zekin.</p>
<p>Ez zan neurri-bearra beste eskaleen neurri</p>
<p>merezi zun oge bat langillez ta garbiz.</p>
<p>Garazi'k berak dio, irunez ta josiz,</p>
<p>oge zuria gaitu leengo aren aldiz.</p>
<p><hi rend='Bold'>ARREOA ERAKUSTEA</hi></p>
<p>Etorri zan eguna. Irri ta ateraldi,</p>
<p>Sutegi'ko Josepe, Martin Burruntzali,</p>
<p>arreoa zabaltzen biak ziran beti.</p>
<p>Ola mintzatzen ziran asiz aurreneti:</p>
<p>«Aurren-aurren oazala,</p>
<p>ederra eta zabala,</p>
<p>ba dakizue zer amoreri</p>
<p>egiñen dion itzala.</p>
<p>Garazi'k irun egiña,</p>
<p>Mikel'ek argi egiña,</p>
<p>bien biotzak negu miñean</p>
<p>luze-zabal eragiña.</p>
<p>Elur biurtuz kabitzen dizu</p>
<p>amar ardiren illea;</p>
<p>Garazi'k ongi kendu ditio</p>
<p>altxirri eta koipea.</p>
<p>Burko motzez zortzikoa,</p>
<p>lumatu bearko oilloa;</p>
<p>burko luzeetan, lumazkoetan,</p>
<p>lugun dagoke lepoa.</p>
<p>Zortzialdia larria,</p>
<p>lio beti-iraungarria,</p>
<p>neguan bero, udan atsegin,</p>
<p>naiz izan gerri lodia.</p>
<p>Zortzialdi izara axala,</p>
<p>Erregen diñako oiala;</p>
<p>aren tartean leagun dagoke</p>
<p>neka dan ezur-azala.</p>
<p>Azpirako lastaidea,</p>
<p>artazuritzen betea,</p>
<p>kozkor ta bizar garbitua da</p>
<p>zearo txurikin mea.</p>
<p>Zortzi zapi, illa jazteko;</p>
<p>aurpegia estaltzeko;</p>
<p>Jauna azken-aldiz artzerakoan</p>
<p>oitura dan okozpeko.</p>
<p>Oazal ainbat atorra</p>
<p>neskak mutillari zorra;</p>
<p>senar-emazte berri oentzat</p>
<p>or zuritasun jatorra!».</p>
<p>Sukal ta maai-orniak jantzien urrena:</p>
<p>pertz ori, tupiki, suik, danbolin, gerrena,</p>
<p>eltze, gopor, katillu eta abar tresena</p>
<p>zabal ditute zintzo aurrenik azkena.</p>
<p>Burruntzalietara eldu diralarik.</p>
<p>Sutegi'k lagunari diotsa beraizik:</p>
<p>—«Burruntzaliz, or zortzi, zillarrez landurik</p>
<p>ai beratzigarrena, eltzean sarturik»—.</p>
<p>Neskatxa bere etxera ezkontzen zanean,</p>
<p>oge bat ekartzen zun mutillak dotean;</p>
<p>ergia, artaz gaiñera, ume-bearrean,</p>
<p>beor ernaria ta zillarra aal aiñean.</p>
<p>Mikel'ek azi zuen guri bere ergia,</p>
<p>illea gorrikara, betondo zuria.</p>
<p>Ordurarte etzekien zer zan uztarria.</p>
<p>Etzion ere moztu adarren gia.</p>
<p>Bi adarren artean orraztuz kalpatsa,</p>
<p>ergiak, esker-onez, luza mingain latza.</p>
<p>Eskuz bizkarra legun —ua zun txarrantxa—</p>
<p>bei eder, oarkabe egin zan bigantxa.</p>
<p>Beor gazte beltzurdin, kopetan izarra,</p>
<p>ez zun oraiño suma mindua bizkarra.</p>
<p>Orraztu gabe dirdai zedukan kalparra,</p>
<p>eskuz eman baitzion noizbein garagarra.</p>
<p>Berreun ezkutu berak egiñak basoan,</p>
<p>aitak utzi zition beretzat osoan.</p>
<p>Aiekin etzedukan lotsarik auzoan:</p>
<p>bere burua ere naiko dote zuan.</p>
<p>Gazte-jendea asi zan atsegin-pozetan,</p>
<p>—euskeraz esateko, «eztai-eztaietan»—</p>
<p>jan, edanean, dantzan, maite-leloetan.</p>
<p>Andik egun bitara loa begietan.</p>
<p><hi rend='Bold'>EZTAI AURRE-EGUNA</hi></p>
<p>Bezperatik mutillek artu senargaia,</p>
<p>gau-erdian zioten oilloen eztaia.</p>
<p>Jan, edan, eta kanta, biltzerako maaia,</p>
<p>mutillaren begira zegon andregaia.</p>
<p>Neskatx aialdekoak —ez iñor ergela—</p>
<p>senargaiaren billa egun-xintaz beela.</p>
<p>Mutillarengandik bereiz erdian dutela,</p>
<p>andregaiarengana; ark ustua du gela.</p>
<p>Neska batek karraisi; gonetan du larra;</p>
<p>ikustean besteek egin dute parra;</p>
<p>ark ere, goiz berandu, izanen senarra;</p>
<p>baiñan, ipuiak dio, alargun ta zaarra.</p>
<p>Besteek ere ba dute barrenean kezka;</p>
<p>egun artan, ordea, poza da gaiñezka.</p>
<p>Laister, dakusanean Gerrieder neska,</p>
<p>batek ezin izkuta malkoa saieska.</p>
<p>Senargaiak ez ditu betondoak illun,</p>
<p>oillo-eztaiak ez du utzi buru-astun.</p>
<p>Oiñez dioa, baiña ba laiteke zaldun.</p>
<p>Beela agertuko zaio merezi dun lagun.</p>
<p>Basakaitz'en gaiñean artizarraa dago;</p>
<p>Andere Eguzki ere ez izkuta luzaro.</p>
<p>Garbi dago zerua, egurats otzaro,</p>
<p>lats-ondoan izotza, belar dena garo.</p>
<p>Garazi'ren atetan geldirik multzoa,</p>
<p>neskak oro dute emen leenengo leloa.</p>
<p>Danboliñen alabak du bakarrekoa</p>
<p>aitonari bezperan ikasitakoa.</p>
<p>«Andre nobia, ille-oria,</p>
<p>zabal zazu ataria;</p>
<p>emen eldu da senargai jauna</p>
<p>dirudila eguzkia.</p>
<p>»Kantak "illea oria", baiña</p>
<p>Andre-bearrak "gaztaiña",</p>
<p>elur-arteko pagoa baiño</p>
<p>beltzagoa du bekaiña.</p>
<p>»Gizongaiari "eguzki" esan...</p>
<p>ez aal-du naiko "izarra"?</p>
<p>Etxe ontatik atera-zai da</p>
<p>Andre Eguzkiaren garra.</p>
<p>»Gizongai jaunak ontzat artzen</p>
<p>atera zaite, Eguzkia;</p>
<p>erakutsozu Eleder oni</p>
<p>aurpegi zuri-gorria.</p>
<p>»Zeru goien garbi dago, ta</p>
<p>errekondoan izotza;</p>
<p>antzigar ori urtzeko gai da</p>
<p>ezkon-bearren biotza.</p>
<p>»Oin-otsa dugu, andre-gaia da;</p>
<p>irauli du maratilla;</p>
<p>txangak negarra, ezpaiñak parra,</p>
<p>biotzak usu pil-pilla.</p>
<p>»Aurpegiaren zoragarria,</p>
<p>soin beltzean nabarmena!</p>
<p>Zerua bera lilluratzeko</p>
<p>malko bat luke ederrena.</p>
<p>»Belarritako zuri dirdaitsu;</p>
<p>lauso lezake begia;</p>
<p>izotz-tanta bat eguzkik jo-ta</p>
<p>ez ua bezin argia.</p>
<p>»Apeza jauna begira dago;</p>
<p>ezkillak jo du Mezara;</p>
<p>beiñere baiño legunago da</p>
<p>Elizarako galtzara.</p>
<p>»Poztu zaitezte, esku emanez</p>
<p>aldarearen aurrean;</p>
<p>bizi zaitezte pake-pakean</p>
<p>mende guzien mendean».</p>
<p><hi rend='Bold'>EZKONTZA</hi></p>
<p>Jainkoaren bidea gora —ala deritza—,</p>
<p>kolkoan deramate ongi gordez itza.</p>
<p>Ezpaiñetara zuzen jalkiko balitza...</p>
<p>Gaur bildurrik ez, baiña beti dardariza.</p>
<p>Muno'k egin-berri zun ardi bat apustu</p>
<p>apezaren aurrean baietz neska ukatu.</p>
<p>Bein ta berriz apezak: —«Neska maite duzu?».</p>
<p>Bein ta berriz: —«Ez, jauna»—. Guziak larritu.</p>
<p>Irugarrenez: —«Maite aal duzu Maria?»—</p>
<p>—«Bai ta nai ta maita, ta... neretzat ardia».</p>
<p>Orduz geroz baitipar, nexka bildurtia</p>
<p>azkenak entzun arte ez dago geldia.</p>
<p>Ezkon-itza baiño leen apezak agertzen</p>
<p>ezkontzak ezkondua zertara beartzen.</p>
<p>Adan'en saietsetik Eba sort omen-zen,</p>
<p>emaztea lagun, ez mendeko izan diten.</p>
<p>Aundiagoa, Kristo'k Eliza bezala</p>
<p>batak bestea maite lurrean zezala</p>
<p>Erio jasan arte, ez neurri makala!</p>
<p>—Lurra zeru litzake bizi bagiña ala—.</p>
<p>Mikel'engana dala, dio galdegiten</p>
<p>emaztetzat Garazi ezagutzen duen.</p>
<p>—«Bai, Jauna». Galde bera berriz irugarren.</p>
<p>«Bai»— dio, dandararen otsa bezain ozen.</p>
<p>Garazi'gana leenik galdera berean;</p>
<p>«baietz» bipil, ez orde mintzo ber-berean...</p>
<p>Neguan ezkilla ala elurra denean,</p>
<p>edo-ta ardi-txintxina irastor-tartean.</p>
<p>Aialdekoren batek ez begiak legor;</p>
<p>izanen aal-da noizpait arentzat beste nor.</p>
<p>Au ikusiz, beste bat ez da biotz-gogor...</p>
<p>zorion-egun ua lenbaileen baletor.</p>
<p>Apezak eraztuna senar berriari;</p>
<p>senarrak orobat sar Andre gazteari.</p>
<p>Eskuak elkar lotuz, elduz aienari,</p>
<p>barnera sartzen dira, Apeza aurrelari.</p>
<p>Meza, bedeikua, ta aholku zuzena;</p>
<p>gaurgoiti ditezela bata besterena.</p>
<p>Andre-eskua Mikeli emanez azkena,</p>
<p>andik aldegin dute, ez asarre barrena.</p>
<p>Etxera diraneko, palanka atalean</p>
<p>Sukuntza'k landatu du aurrena goizean;</p>
<p>kantan ua aiñakorik ez baita saillean;</p>
<p>Danbolin garaitu zun leengo eztaietan.</p>
<p>Lau ordu t'erdiz gora eman zuten bertsoz,</p>
<p>roduan agertu zan gaztea aurrenekoz.</p>
<p>Arritzen ziran oro ark asmatutakoz.</p>
<p>Danbolin asia zan maskaltzen ordukoz.</p>
<p>Guzia-bearreko ziteken Sukuntza;</p>
<p>deituetan an baitu Salditse'ko Beltxa.</p>
<p>Alakorik oraiño nekez garai leza.</p>
<p>Aiekin ez dute gaur afaria geza.</p>
<p>Sataia landatu du toberak jo naiez</p>
<p>ta afal-bertsolaria Sukuntza da legez.</p>
<p>Nor geigo dan saillean, takela aundirik ez:</p>
<p>Onek garaitzen ditu beste denak errez.</p>
<p>Ezkonberriek pozik diote baimena;</p>
<p>afarian aientzat izanen da aamena.</p>
<p>Salda gorria ba da Anton Koko'rena</p>
<p>berotzeko bere ta lagunen barrena.</p>
<p>Gendulain'dik ekarri sei zagi (bi mando)</p>
<p>igazkotik; ua da ardorik bada, ardo.</p>
<p>Artatik edan eta, edozein bixardo</p>
<p>bertsotan asi eta usaez Beñat Mardo.</p>
<p>Usaiera bildu da Xastian Lesaka;</p>
<p>ez gizon, iduri du agotzezko saka.</p>
<p>Afal ta ken leikio sabeletik laka,</p>
<p>eztarrian sar bage beatz ez zuztaka.</p>
<p>An bear, nai ta nai ez, Mikela Antoneko,</p>
<p>maai'tar ez baa, bederen sukalde-atzeko.</p>
<p>An dago ondar guziak txaro garbitzeko;</p>
<p>zakua beteko du bi iru eguneko.</p>
<p>Beleak sarraskira aurrena baitoaz,</p>
<p>ijito azal-beltzak an dira denboraz.</p>
<p>Eskaleak urrena umil ate-joaz.</p>
<p>Zakur eta katua poz dira gaurkoaz.</p>
<p>Aialdeko ta lagun, gegi-uts dabiltza</p>
<p>ospatzen ezin asmaz gazteen bizitza:</p>
<p>—«Au esku-lan ederra! au oial portitza!»—</p>
<p>Beti bat biurtzen da ezpaiñetan itza.</p>
<p>Ezkon-gurdia apaintzen ez da bear asi;</p>
<p>etxean geldi baita ezkontzaz Garazi.</p>
<p>Itzai-morroia nola, beiak nola jantzi,</p>
<p>itz bitan esanen dut nai baduzu ikasi.</p>
<p>Andregaiak emanak abarka ta bartan,</p>
<p>goraitiz biltzen ditu txukun gurutzetan.</p>
<p>Beiek, zintzilikari berriak kopetan,</p>
<p>Koka-aala zintzarri ustai bakoitzean.</p>
<p>Gurdi-erdian kutxa, aurrean ardatza,</p>
<p>ta liñai-muturrean amuko-mataza.</p>
<p>Gurdi-atzean suilla ta tupiki-pertza;</p>
<p>ogekoz edertzen da gurdiaren ertza.</p>
<p>Gurdiari koketan emanez olio,</p>
<p>negar alaigarria eragiten dio.</p>
<p>«Aida», alper ugari, iñork entzunen balio;</p>
<p>gurtardatza ainbat legun lepoa dario.</p>
<p>Aialdeko ta lagun, urbillen aideak,</p>
<p>egin ttute gosari-bazkari-legeak.</p>
<p>Elkarrekin labur du adarra atsaldeak;</p>
<p>an dira illuntzerako afaldar jendeak.</p>
<p>Ezkonberri ta deitu maaiean daudela</p>
<p>tobera jotzaleak an dira bereela.</p>
<p>Koplak eman ondoren, sartu ditezela.</p>
<p>Tarteen palanka joaz zioten onela:</p>
<p><mentioned>TOBERAK</mentioned></p>
<p><mentioned> <hi rend='Italic'>«Oles, ezkonberriak;</hi></mentioned></p>
<p><mentioned> <hi rend='Italic'>Jaungoikoak gabon! </hi></mentioned></p>
<p><mentioned> <hi rend='Italic'>Toberaketan gatoz</hi></mentioned></p>
<p><mentioned> <hi rend='Italic'>bost edo sei lagun;</hi></mentioned></p>
<p><mentioned> <hi rend='Italic'>zuen baimenarekin</hi></mentioned></p>
<p><mentioned> <hi rend='Italic'>kantatu dezagun.</hi></mentioned></p>
<p><mentioned> <hi rend='Italic'>Kopla dezagun leenik</hi></mentioned></p>
<p><mentioned> <hi rend='Italic'>emazte berria;</hi></mentioned></p>
<p><mentioned> <hi rend='Italic'>etxeak dion eran</hi></mentioned></p>
<p><mentioned> <hi rend='Italic'>"eder" du "gerria";</hi></mentioned></p>
<p><mentioned> <hi rend='Italic'>artazuriketan du</hi></mentioned></p>
<p><mentioned> <hi rend='Italic'>izena jarria.</hi></mentioned></p>
<p><mentioned> <hi rend='Italic'>Lelo, eztaiak, lelo</hi></mentioned></p>
<p><mentioned> <hi rend='Italic'>Birjin Amarekin,</hi></mentioned></p>
<p><mentioned> <hi rend='Italic'>toberak jo detzagun</hi></mentioned></p>
<p><mentioned> <hi rend='Italic'>ordu onarekin;</hi></mentioned></p>
<p><mentioned> <hi rend='Italic'>ordu onarekin ta</hi></mentioned></p>
<p><mentioned> <hi rend='Italic'>Birjiña Amarekin.</hi></mentioned></p>
<p><mentioned> <hi rend='Italic'>Lore-baratzan eder</hi></mentioned></p>
<p><mentioned> <hi rend='Italic'>arrosa gorria;</hi></mentioned></p>
<p><mentioned> <hi rend='Italic'>gari-meta-gaiñean</hi></mentioned></p>
<p><mentioned> <hi rend='Italic'>eder da txoria;</hi></mentioned></p>
<p><mentioned> <hi rend='Italic'>bil dezake eraztaunak</hi></mentioned></p>
<p><mentioned> <hi rend='Italic'>gaur zure gerria.</hi></mentioned></p>
<p><mentioned> <hi rend='Italic'>Lelo...</hi></mentioned></p>
<p><mentioned> <hi rend='Italic'>Lerden atal-ondoan</hi></mentioned></p>
<p><mentioned> <hi rend='Italic'>erastor-zugatza;</hi></mentioned></p>
<p><mentioned> <hi rend='Italic'>gaztain lerdenak goien</hi></mentioned></p>
<p><mentioned> <hi rend='Italic'>gaztaiña-morkotsa...</hi></mentioned></p>
<p><mentioned> <hi rend='Italic'>ez du nornaik arkitzen</hi></mentioned></p>
<p><mentioned> <hi rend='Italic'>olako bikotza.</hi></mentioned></p>
<p><mentioned> <hi rend='Italic'>Lelo...</hi></mentioned></p>
<p><mentioned> <hi rend='Italic'>Etxe onek goien du</hi></mentioned></p>
<p><mentioned> <hi rend='Italic'>goien sapailloa;</hi></mentioned></p>
<p><mentioned> <hi rend='Italic'>aren alde banetan</hi></mentioned></p>
<p><mentioned> <hi rend='Italic'>gorago leioa;</hi></mentioned></p>
<p><mentioned> <hi rend='Italic'>bekokia, begia,</hi></mentioned></p>
<p><mentioned> <hi rend='Italic'>zuk orrelakoa.</hi></mentioned></p>
<p><mentioned> <hi rend='Italic'>Lelo...</hi></mentioned></p>
<p><mentioned> <hi rend='Italic'>Sei gazta berri daude</hi></mentioned></p>
<p><mentioned> <hi rend='Italic'>erdiko leioan</hi></mentioned></p>
<p><mentioned> <hi rend='Italic'>zuriz eta berdiñaz</hi></mentioned></p>
<p><mentioned> <hi rend='Italic'>ederki lerroan;</hi></mentioned></p>
<p><mentioned> <hi rend='Italic'>zurigo, berdiñago</hi></mentioned></p>
<p><mentioned> <hi rend='Italic'>zuk ortzak agoan.</hi></mentioned></p>
<p><mentioned> <hi rend='Italic'>Lelo...</hi></mentioned></p>
<p><mentioned> <hi rend='Italic'>Beste leio batean</hi></mentioned></p>
<p><mentioned> <hi rend='Italic'>tomate gorria,</hi></mentioned></p>
<p><mentioned> <hi rend='Italic'>Gendulain'go Kokoak</hi></mentioned></p>
<p><mentioned> <hi rend='Italic'>atzo ekarria;</hi></mentioned></p>
<p><mentioned> <hi rend='Italic'>oi-ezpain-kolorea</hi></mentioned></p>
<p><mentioned> <hi rend='Italic'>zuk ainbat gorria.</hi></mentioned></p>
<p><mentioned> <hi rend='Italic'>Lelo...</hi></mentioned></p>
<p><mentioned> <hi rend='Italic'>Bee-sarreran bi atal,</hi></mentioned></p>
<p><mentioned> <hi rend='Italic'>arri-jatai mako:</hi></mentioned></p>
<p><mentioned> <hi rend='Italic'>bat ardi sarrera ta</hi></mentioned></p>
<p><mentioned> <hi rend='Italic'>beste beiendako;</hi></mentioned></p>
<p><mentioned> <hi rend='Italic'>egoki iduri zute</hi></mentioned></p>
<p><mentioned> <hi rend='Italic'>bi bekaiñendako.</hi></mentioned></p>
<p><mentioned> <hi rend='Italic'>Lelo...</hi></mentioned></p>
<p><mentioned> <hi rend='Italic'>Etxe onek ba digu</hi></mentioned></p>
<p><mentioned> <hi rend='Italic'>Andreak bezala</hi></mentioned></p>
<p><mentioned> <hi rend='Italic'>aurpegi zuri eta</hi></mentioned></p>
<p><mentioned> <hi rend='Italic'>bekoki zabala;</hi></mentioned></p>
<p><mentioned> <hi rend='Italic'>elkarrentzat egiñak</hi></mentioned></p>
<p><mentioned> <hi rend='Italic'>dirudi dirala.</hi></mentioned></p>
<p><mentioned> <hi rend='Italic'>Lelo...</hi></mentioned></p>
<p><mentioned> <hi rend='Italic'>Oiturak ala baitu</hi></mentioned></p>
<p><mentioned> <hi rend='Italic'>ematen kirtena,</hi></mentioned></p>
<p><mentioned> <hi rend='Italic'>Gizona kopla zagun</hi></mentioned></p>
<p><mentioned> <hi rend='Italic'>Andreaan urrena:</hi></mentioned></p>
<p><mentioned> <hi rend='Italic'>egun aitortu dira</hi></mentioned></p>
<p><mentioned> <hi rend='Italic'>bata besterena.</hi></mentioned></p>
<p><mentioned> <hi rend='Italic'>Lelo...</hi></mentioned></p>
<p><mentioned> <hi rend='Italic'>Aurten pagoak ba du</hi></mentioned></p>
<p><mentioned> <hi rend='Italic'>ausarki ezkurra;</hi></mentioned></p>
<p><mentioned> <hi rend='Italic'>Nagusi berri onek</hi></mentioned></p>
<p><mentioned> <hi rend='Italic'>baitu buru zuurra,</hi></mentioned></p>
<p><mentioned> <hi rend='Italic'>etxe ontan ba daite</hi></mentioned></p>
<p><mentioned> <hi rend='Italic'>neguan egurra.</hi></mentioned></p>
<p><mentioned> <hi rend='Italic'>Lelo...</hi></mentioned></p>
<p><mentioned> <hi rend='Italic'>Olako etxe onak</hi></mentioned></p>
<p><mentioned> <hi rend='Italic'>onelako Jauna;</hi></mentioned></p>
<p><mentioned> <hi rend='Italic'>olako Emaztaak</hi></mentioned></p>
<p><mentioned> <hi rend='Italic'>olako Gizona:</hi></mentioned></p>
<p><mentioned> <hi rend='Italic'>ba dirudi zeruak</hi></mentioned></p>
<p><mentioned> <hi rend='Italic'>eman-ondasuna.</hi></mentioned></p>
<p><mentioned> <hi rend='Italic'>Lelo...</hi></mentioned></p>
<p>Onela ari zirala, biek atalera,</p>
<p>afaritara sartu ditezen barnera.</p>
<p>Sukuntza'k ontan eman zion bukaera;</p>
<p>lagunek ondoretik azken-kopla bera.</p>
<p><hi rend='Bold'>EZKON-APARIA</hi></p>
<p>Aiek sartu-begira afaltzen asteko;</p>
<p>Xastian ogi-jaten ari zan orduko,</p>
<p>atera begiraka jana noiz elduko;</p>
<p>etortzerako ba du baso bat ustuko.</p>
<p>Ba dator eztai-zopa begi-lausogarri;</p>
<p>biak zorrotz ditio Xastian'ek ari;</p>
<p>katurik aragira ez da ain iratzarri;</p>
<p>eske bizian ditu lixtu ta eztarri.</p>
<p>Bein bete ta bein ustu, bigarren aldian</p>
<p>nork nai dun galdeari luza Xabastian;</p>
<p>irugarrenez ere ondarren tirrian;</p>
<p>gerta litiokenik orduun ez zekian.</p>
<p>Urrenik, eltzaria guriñaz ondurik,</p>
<p>—etxean egunero ez da olakorik—;</p>
<p>artatik ere jñan du bitan mukururik;</p>
<p>ezpaiñak garbiketan ba du naiko lanik.</p>
<p>Ogia galdu bage ezker-eskutikan,</p>
<p>puska puskaren urren jaten ditu ozkan,</p>
<p>sandanigurtzikan, naiz legor-legorrean;</p>
<p>tarterik ez, urrena etorri artean.</p>
<p>Aragi egosia; usaia ere berri;</p>
<p>—orain urrena noz jan zun ezin igarri—;</p>
<p>artatik sartu ditu lau libra giberri;</p>
<p>galtzak estutu, eta lasa bear gerri.</p>
<p>Urrena zekorkia, egoski, erreki;</p>
<p>Xastian'ek zer jan dun sukal-pertzak leki.</p>
<p>Edan erruz egin du bultzatzeko obeki;</p>
<p>nai baiño leen ez balu andik bear jeiki...</p>
<p>Urrenik egaztia; Xastian'ek arnas;</p>
<p>izardia arentzeko jarri da buru-has.</p>
<p>Jarraitzeko, barnean tokia du eskas;</p>
<p>zer asperen egin zun ez dakinak ikas:</p>
<p>«Gurdi-sesto nai nuke tripa, sasoi ontan.</p>
<p>Mami, gozoki ta abar, onenik, ezin jan»...</p>
<p>Negar egiten zizun itzook esatean;</p>
<p>baiñan jarri zioten egaztia aurrean...</p>
<p>Usaiak gaitz egiten; barrena bigurri;</p>
<p>gora-naiak eman ta gaindu zaio neurri.</p>
<p>Maaietik altxa eta ikullura korri;</p>
<p>bota artean izan du leertu-bear gorri.</p>
<p>Itzuli da maaiera, aurpegia zurbil;</p>
<p>berriz ere nai luke afarian murgil.</p>
<p>Labur arnasa artu-ta ezkerrean opil,</p>
<p>berriz asi da bero ondarrak ezin bil.</p>
<p>Mikela borda an dago sukaldean alai;</p>
<p>ongi bete danetik ez du geigo jan nai.</p>
<p>Maizago bear luke aste-egunean jai;</p>
<p>Igandean ere ez du gaiñez betea maai.</p>
<p>Bertso bat ikasi du; bota naiez dago,</p>
<p>oilloaren arrautza baiño bearrago;</p>
<p>kopla bat —ez baitaki andik aurrerago—;</p>
<p>tabernan asmatzen da bat-bat okerrago.</p>
<p>«Artoa eskas, ta kalabaza jaki,</p>
<p>gu nola bizi geran Jaungoikoak daki.</p>
<p>Urtean bein or ortxe ziztor ta tripaki;</p>
<p>ezur bearko dugu berriz lepatzaki».</p>
<p>Urduri zan orduko, Sukuntza, maaiean,</p>
<p>bertsotan etorria erakus-naiean;</p>
<p>itzal aundiko Beltxa zeukan saietsean,</p>
<p>ta leengoan autsi zun Danbolin, bestean.</p>
<p>Ez du gaiñez egin nai leen autsiarekin;</p>
<p>nai arren, ez da ausartzen, orde, Beltxarekin.</p>
<p>Itz onak jalki ditu ondoko biekin:</p>
<p>eder ez da burruka kide ez diranakin.</p>
<p>Gogoan zun, norbaitek erantzun ziona:</p>
<p>«Idi ta ari antzeko ez uste gizona;</p>
<p>aul duk ukatuari keiñatzen diona.</p>
<p>Etorriko zaik, guri etorri zaiguna».</p>
<p>Bere leengo kontuak alaitzen du zaarra,</p>
<p>artatik artu nai du Sukuntzak adarra:</p>
<p>«Irri-bertso asmatzen zu ziñan bakarra.</p>
<p>Esazu Petiri'ren bizitza bearra».</p>
<p>Aurrenik ez-keiñu —kantari danena—;</p>
<p>ustu-naiean zeukan, bestetik, barrena.</p>
<p>Ain zuzen kantatzeko eska ziotena,</p>
<p>zan, bein ere egin zuen bertsu ederrena.</p>
<p><mentioned> <hi rend='Italic'>«Ni naiz Petiri Danbolin.</hi></mentioned></p>
<p><mentioned> <hi rend='Italic'>Gosea dakart nerekin.</hi></mentioned></p>
<p><mentioned> <hi rend='Italic'>Nik jotzen diet goserik ere</hi></mentioned></p>
<p><mentioned> <hi rend='Italic'>Denari soiñua berdin.</hi></mentioned></p>
<p><mentioned> <hi rend='Italic'>Nik ba dut estamu-miña,</hi></mentioned></p>
<p><mentioned> <hi rend='Italic'>ez jan-edanak egiña;</hi></mentioned></p>
<p><mentioned> <hi rend='Italic'>ala dirudi nere gorputzak</hi></mentioned></p>
<p><mentioned> <hi rend='Italic'>gazitutako sardiña.</hi></mentioned></p>
<p><mentioned> <hi rend='Italic'>Nik ez dut ortzean miñik,</hi></mentioned></p>
<p><mentioned> <hi rend='Italic'>ez dut ere eskas agiñik;</hi></mentioned></p>
<p><mentioned> <hi rend='Italic'>oraindik urrak austeko dauzkat</hi></mentioned></p>
<p><mentioned> <hi rend='Italic'>osorik eta zorrotzik.</hi></mentioned></p>
<p><mentioned> <hi rend='Italic'>Ikusi nere sudurra,</hi></mentioned></p>
<p><mentioned> <hi rend='Italic'>larrua doi dun ezurra;</hi></mentioned></p>
<p><mentioned> <hi rend='Italic'>bean okotza okozpe-bage</hi></mentioned></p>
<p><mentioned> <hi rend='Italic'>iduriz golde-muturra.</hi></mentioned></p>
<p><mentioned> <hi rend='Italic'>Ikusi neren esku-gaiña</hi></mentioned></p>
<p><mentioned> <hi rend='Italic'>pagopearen lur-gaiña;</hi></mentioned></p>
<p><mentioned> <hi rend='Italic'>azal-tartean kabitzen ez-ta</hi></mentioned></p>
<p><mentioned> <hi rend='Italic'>gaiñera atera da zaiña.</hi></mentioned></p>
<p><mentioned> <hi rend='Italic'>Izkutu daukat sabela</hi></mentioned></p>
<p><mentioned> <hi rend='Italic'>gorputza bezain zimela;</hi></mentioned></p>
<p><mentioned> <hi rend='Italic'>il naizelarik arrek kabirik</hi></mentioned></p>
<p><mentioned> <hi rend='Italic'>ez didate egiñen beela.</hi></mentioned></p>
<p><mentioned> <hi rend='Italic'>Ez dut atzean ipurdi</hi></mentioned></p>
<p><mentioned> <hi rend='Italic'>eseritzeko bururdi,</hi></mentioned></p>
<p><mentioned> <hi rend='Italic'>okela-apur bat bearrenean,</hi></mentioned></p>
<p><mentioned> <hi rend='Italic'>larru guzia zimurdi.</hi></mentioned></p>
<p><mentioned> <hi rend='Italic'>Koskarik gabe gerria</hi></mentioned></p>
<p><mentioned> <hi rend='Italic'>galtzarik ezin geldia;</hi></mentioned></p>
<p><mentioned> <hi rend='Italic'>jantzita ere gerrikatzeko</hi></mentioned></p>
<p><mentioned> <hi rend='Italic'>bi eskuz ezin balia.</hi></mentioned></p>
<p><mentioned> <hi rend='Italic'>Ortakoz iztarrak estu,</hi></mentioned></p>
<p><mentioned> <hi rend='Italic'>bat bestez gurutzeratu;</hi></mentioned></p>
<p><mentioned> <hi rend='Italic'>alare larri, galtzik ez diten</hi></mentioned></p>
<p><mentioned> <hi rend='Italic'>ipurdiraiño beratu.</hi></mentioned></p>
<p><mentioned> <hi rend='Italic'>Gosari, bazkari, aula,</hi></mentioned></p>
<p><mentioned> <hi rend='Italic'>baratzuri ta tipula;</hi></mentioned></p>
<p><mentioned> <hi rend='Italic'>oriek janez kutsu-gaitzik ez,</hi></mentioned></p>
<p><mentioned> <hi rend='Italic'>Jainkoak indar digula.</hi></mentioned></p>
<p><mentioned> <hi rend='Italic'>Ni naiz Petiri Santz Arin</hi></mentioned></p>
<p><mentioned> <hi rend='Italic'>eztai orotan danbolin;</hi></mentioned></p>
<p><mentioned> <hi rend='Italic'>eztaietako bete-aldiak</hi></mentioned></p>
<p><mentioned> <hi rend='Italic'>ez dit onik beiñiere egin».</hi></mentioned></p>
<p>Bat edo bat ari zan, oi danez, azpitik</p>
<p>ark kanta-aala aurrea artuz leen buruz jakiñik.</p>
<p>Bukatzean, «Ori duk!» guztien aotik.</p>
<p>Gazte-egunak tiete berritzen oraindik.</p>
<p>Ezin-egonez zeuden Beltxa'ren begira,</p>
<p>eder mintzatzen baitzan gaiaren arira.</p>
<p>Zer kirten artu, labur ixillik geldi da;</p>
<p>eztai-kanta au eman zun burutik mihira.</p>
<p>«Goizeon ikusi dut dantza bat portitza;</p>
<p>soka-dantza antolatzen ari izan da Apaiza.</p>
<p>Berak, danbolin alai, ezpaiñetan itza...</p>
<p>Olako biko aunitz betiko balitza!...</p>
<p>»Bein batez joan zaio Eleder men-mena</p>
<p>Meza nausi ondoan eskatuz baimena,</p>
<p>atera bear dula dantzik ederrena;</p>
<p>par-irriz eman dio, ezin uka dena.</p>
<p>»Adierazi dio zer ordu, zer egun...</p>
<p>berak ba dakiela zein dun dantza-lagun.</p>
<p>Aurretik opa dio grazi ta osasun</p>
<p>lokarri berri ori ez dakien astun.</p>
<p>»Etorri zaie eguna. Apezak neskari</p>
<p>diotsa: "Nai aal duzu andere Garazi,</p>
<p>Mikel Igarabide lagun izan beti?".</p>
<p>"Bai jauna" biz, irutan bipil du jardetsi.</p>
<p>»Urrena mutillari: "Orobat, il arte,</p>
<p>emazte nai aal duzu Garazi Iriarte?".</p>
<p>"Bai jauna" biz, irutan. "Eliza bitarte,</p>
<p>on artzen dut; esku ook elkar etzazute".</p>
<p>»Aldarera deramaz, esku-dardar pozik;</p>
<p>dantza santu orretan ez da zapikorik,</p>
<p>eraztun bana dute lokarrikoberik,</p>
<p>bietan bat il arte ezin utz eritik.</p>
<p>»Neska ta mutil lagun, biko onen atzeko,</p>
<p>ezin asmatu dute dantza au jarraitzeko.</p>
<p>Olastem aro arrem dagokieneko,</p>
<p>ordurarte ez ikasten; ez baita besteko.</p>
<p>»Ai, ori da dantza, garu ikusi duguna:</p>
<p>bien eskuei elduz buru Apez Jauna;</p>
<p>urren, bata besteran betiko laguna;</p>
<p>ondarrean, mordoan, gazteri ikastuana.</p>
<p>»Eraztun ori-gorriz ein dute katea;</p>
<p>ezin daite gaurgero erditik austea.</p>
<p>Gerta baledi ere eskutik galtzea,</p>
<p>biotzen lokarria estugo daukea.</p>
<p>»Luza bedi kate au maitez eta maitez,</p>
<p>elkar erauntsitako alabaz ta semez.</p>
<p>Iñoiz Euskalerrian ikusi dugunez,</p>
<p>antola bedi dantza etxekoz bakarrez».</p>
<p>«Ori duk», ago batez diote Beltxari.</p>
<p>Xastian'ek isollik eldu maats-morkari.</p>
<p>Dantza aipatu du Beltxa'k; an ba da dantzari.</p>
<p>Maaietik altxa dira bukatuz afari.</p>
<p>Sukuntzak, deneri par arazten diela,</p>
<p>dantza-lagun billa du Borda'ko Mikela;</p>
<p>ezetz aurrena; baiña etsi du bereela;</p>
<p>oinbestetzat etzuten artu, gazte zela.</p>
<p>Ur bedeikatu-arri dirudin ezpaiña</p>
<p>aurrenik ezatu du ibilliz mingaiña: ;</p>
<p>beatzak an bustita jasoz anka-zaiña,</p>
<p>agerian jarri du gorputz ez liraiña.</p>
<p>Ez ain koloka aateak ibiltzen ipurdi,</p>
<p>ba dirudi iraultzera doan belar-gurdi;</p>
<p>zintzo dagoan arren, iduri du ordi,</p>
<p>ark bakarrik betetzen du mandio-erdi.</p>
<p>Lurra dardar darabil, airean besoak,</p>
<p>adar bi bekokian bailitu jaioak;</p>
<p>luze, zurrun, aurrera elkarri lotuak;</p>
<p>belarri-begi-sudur an izkutatuak.</p>
<p>Beatzekin kriskitin, noiz-bein ezpaiñera;</p>
<p>artan, ukondoz norbait jo ta luza aurrera.</p>
<p>Mokorrez berez ba du naiko zabalera;</p>
<p>ez diteke geiegi lasa aldamenera.</p>
<p>Oiñak beti batean, ziztu gogorrean,</p>
<p>puntu askoz darama danboliña atzean;</p>
<p>ala ardiak sasia duela ankartean,</p>
<p>zizta sumatzen baitu errape miñean.</p>
<p>Parrez leertu-zorian daduzka begira;</p>
<p>ezpaiñak ezin bilduz Danbolin ari da;</p>
<p>oraindi ez dirade dantzaren erdira,</p>
<p>baiña an bukatu bear parraren neurrira.</p>
<p>Eztai-eguna baita jarik alaiena,</p>
<p>anka jaso bage ez da gelditzen gai dena.</p>
<p>An da Buztin, dantzari zenik ederrena;</p>
<p>kakotzen asia arren, dantzan bai lerdena!</p>
<p>Danboliña atertu da, zaldabaiak ekin;</p>
<p>Teresa Kaskazuri'k jotzen ongi zekin.</p>
<p><hi rend='Italic'>«Amalau kaskabillo lau bara zintekin;</hi></p>
<p><hi rend='Italic'>ederki dantzatzen da gustokoarekin».</hi></p>
<p>Bikoak aukeratzen ez neke aundirik;</p>
<p>Mikela'rentzat ere ez iñork muziñik.</p>
<p>Elkar billatzen zuten Peru'k eta Mari'k,</p>
<p>Urrena aien eztaiak zirala jakiñik.</p>
        </body>
      </text>
      <text>
        <front>
          <head rend='Bold'><p>XIV. EZTAIONDO</p></head>
        </front>
        <body>
<p>Anton Kokoak berekin artu</p>
<p>nai ditu koko-errira,</p>
<p>goiz-maatsak eslu zaizkiola ta</p>
<p>dizela janez maastira.</p>
<p>Aiek ebaki zuten leendanik</p>
<p>txangoa itsas-egira,</p>
<p>Donosti'n, beela, urteoroko</p>
<p>arraun-burrukak baitira.</p>
<p>Maatsa Kokoak aipa orduko,</p>
<p>albotik da Zimurrio:</p>
<p>udazken eder Beterri artan</p>
<p>igaroa dala dio.</p>
<p>Goizenekotik asi ta azkenen</p>
<p>txiadillak bildu artio,</p>
<p>ez omen gose, zizta ta zizta,</p>
<p>idurituz erlabio.</p>
<p>Gogoan dauka osto-tartean</p>
<p>ateman zun azaria...</p>
<p>Egoa pal pal, ostoak bar bar,</p>
<p>sor zedukan belarria;</p>
<p>araxegoan iduri zaio</p>
<p>lurrera gurtzen orria;</p>
<p>biltzaillerik ez, isil ta bakar</p>
<p>urbildu da gel-geldia.</p>
<p>Eizeak ua suma orduko,</p>
<p>izkutatu zun isatsa.</p>
<p>Ainbeste kale berdin! Noark ikus</p>
<p>arek zeraman urratsa?</p>
<p>Uste baiño leen lasa zitzaion</p>
<p>barnean zeukan arnasa...</p>
<p>Eizea baiño eskuanago</p>
<p>zeukan Zimurrio'k maatsa.</p>
<p>«Gogoratzen dut; bein Maiatzean</p>
<p>Basakaitz osto zegoen;</p>
<p>koko-errian anduak, igar,</p>
<p>bizi-zantzurik ez zuen.</p>
<p>Orain, ordea, orria malo,</p>
<p>piztiak daki izkutatzen.</p>
<p>Orain bezala liztorrik orduun</p>
<p>ardantzean ez zebillen».</p>
<p>Uzta bikaiñak poz daragio</p>
<p>koko begi-gorriari;</p>
<p>goizean ez du andreak lanik</p>
<p>ontzen eltze ta zartari;</p>
<p>baraurik doa maastira; an ba</p>
<p>bazkal-arteko gosari;</p>
<p>bazkaria, aldiz, otordu bakar;</p>
<p>etxera doala, afari.</p>
<p>Ezin isildu, koko bati zer</p>
<p>gerta zitzaion beiñola:</p>
<p>Eliz Amaren barau-legeaz</p>
<p>ez omen a'ri axola;</p>
<p>«San Matio'ren barau-eguna,</p>
<p>ardantzeraiño» ziola,</p>
<p>ale bat maxiz sartu-orduko</p>
<p>bertan koka zitzaiola.</p>
<p>Eriotz arek dardara zitun</p>
<p>koko ta malkor-erriko.</p>
<p>Andik aurrera baraurik iñork</p>
<p>ez zun nola nai utziko.</p>
<p>Sori-egunez aere maastian</p>
<p>oroitzen ziran aldiko,</p>
<p>leenen-alea «Aitaren»ekin</p>
<p>Zimurrio'k zun asiko.</p>
<p>Sasoia nai lu, berriro ere</p>
<p>ara txango bat eiteko;</p>
<p>damurik dago belaun-ikara:</p>
<p>artatik ez sendatuko;</p>
<p>leengo denborak oroi ta aipatu</p>
<p>aski balitz, gaztetzeko,</p>
<p>ua litzake, bere kideko</p>
<p>zaar orotan aurreneko.</p>
<p>Ez dauka aazturik oin-beso-gorri</p>
<p>sartu zala dolarean,</p>
<p>saskika maatsak ara jaurtiaz</p>
<p>tinkatzen zitutenean;</p>
<p>entzun-uste du mustioaren</p>
<p>irakiña kupelean:</p>
<p>alako xalda berorik ez da</p>
<p>eiten iñongo eltzean.</p>
<p>Anton Kokoak eskaintzen dio</p>
<p>bein, biz, azkenez, zaatoa,</p>
<p>mando gorrian igoz; urrena</p>
<p>elduko da axurtaroa...</p>
<p>Arteen, ez daki artzaiak bestek</p>
<p>neguaren arazoa.</p>
<p>Alare, bazkaz, iñoiz ez ainbat</p>
<p>betea du mandioa.</p>
<p>Bibelarrera sartuak ditu</p>
<p>ardizaarra ta bildotsa.</p>
<p>«Anton, pestara etorri zaite;</p>
<p>—gure Zimur'ek diotsa—;</p>
<p>laister baitugu». Agindu die</p>
<p>ekarriko duala maatsa.</p>
<p>Pesta-bezperan atzetik dizu</p>
<p>erri-aur denen isatsa.</p>
<p>Eztulaunditu da Zimurrio,</p>
<p>—extula ba zun artean—;</p>
<p>aren usiña sumatzen zuten</p>
<p>leguerdi bat bidean...</p>
<p>Leenen-izotzak eragin dio</p>
<p>gaztaiñari zugatzean;</p>
<p>igaz aiñako janik ez dute</p>
<p>atzemanen afaltzean.</p>
<p>Artoa, aurrera etorri eta</p>
<p>zorro-barrenean gorri;</p>
<p>lastoa mardul... biamonean</p>
<p>ebaki baiño leen, zuri...</p>
<p>apal-ondoan ezin emanen</p>
<p>zatuka bana beieri,</p>
<p>belarrez ase ta aiekin gero</p>
<p>ortzaldea zaten garbi.</p>
<p><hi rend='Bold'>EBROTIK ITSAS-EGIRA</hi></p>
<p>«Lur ontan ere, jendeak bizi»</p>
<p>dio Koko'k beretako.</p>
<p>Zer-esan ba du besteak ere</p>
<p>koko-erriarendako:</p>
<p>«Lau maats-adar soil negu gorrian</p>
<p>egurrik ez sutarako»...</p>
<p>Eder naiz kaxkar, sartua dauka</p>
<p>joa nork bere errirako...</p>
<p>Ebrotik itsas-egira ba du</p>
<p>Euskalerriak baztarraik!</p>
<p>An zabaldia, emen mendia,</p>
<p>ur andiak iparretik.</p>
<p>Zimurrio'k ez dezaieke eman</p>
<p>gazteai ango berririk;</p>
<p>itsas-laiñoa sortu-lekua</p>
<p>ez ezagutzen, damurik!</p>
<p>Zubietatik Baztan'en barna</p>
<p>izandua zen Baigorri'n;</p>
<p>baita Akelarre ta Arpeak ere</p>
<p>ikusi Zugarramurdi'n;</p>
<p>ontzian sartuz Amerika'ra</p>
<p>joaten zala ba zekin;</p>
<p>baoám Donosti ta Baiona zer,</p>
<p>iduriz asmatu ezin.</p>
<p>Esan zaar batek euskeraz dio:</p>
<p>«Balio luke Baiona».</p>
<p>Donosti'rentzat oker ez lego</p>
<p>Baionarentzat diona.</p>
<p>Onetaz ere aitonak ba du</p>
<p>bost ipui eder entzuna;</p>
<p>baiñan maiz naasten, jardukitzean,</p>
<p>Donosti'rekin Iruña...</p>
<p><hi rend='Bold'>EZKONBERRIAK DONOSTIA'N</hi></p>
<p>Ezkonberriak joanak dira</p>
<p>lur berriak ikus-aala.</p>
<p>Aurregunetik iritxi dira;</p>
<p>agertu zaie zabala.</p>
<p>Amaika arrai ta giza-bizitza</p>
<p>gordetzen ditun magala!</p>
<p>Barerik dago, belar-euntzea,</p>
<p>gari-alorra bezala.</p>
<p>Lurrak bi adar: Urguill, Igeldo,</p>
<p>ugartea aien erdian.</p>
<p>Zuzen begira, erabat ura,</p>
<p>zeru-lurren muga, aurrean.</p>
<p>Lurrik ikusten ez dan tokitik</p>
<p>biribil omen barnean...</p>
<p>Sabel da beti; ontzia, berriz,</p>
<p>beti zilbor, doanean.</p>
<p>Lurraren mugan esirik ez du;</p>
<p>zelai eta apur, ondarra;</p>
<p>ark ezitzen du, Jaunak aginduz,</p>
<p>ur aundi aren bularra;</p>
<p>artalde xeea bezala, aurrera,</p>
<p>milla kosketan aparra;</p>
<p>irakin-otsa isiltzen zaio</p>
<p>iragazirik indarra.</p>
<p>Ekaitz gogorrak aize-burrunbaz</p>
<p>ugiñak lertzen baditu,</p>
<p>an dago geldi, denak ezitzen,</p>
<p>gora jaso bage buru...</p>
<p>Ale bakoitza berez aul dala,</p>
<p>—edozein aizen jostaillu—,</p>
<p>elkar artuan, indarrik ez da</p>
<p>deragionik zotuku...</p>
<p>Aldiz aldian orro barne bat,</p>
<p>—ugiña leer-aldi-oro—</p>
<p>itsas-barrenak bialtzen die;</p>
<p>zer nai dun ez da nabaro.</p>
<p>Illuntzen ez du, alaitzen ez du,</p>
<p>sor edukitzen luzaro.</p>
<p>Bein burutatzen asitakoan,</p>
<p>orduak doaz emaro.</p>
<p>Gogora zaie baso-zugatzen</p>
<p>erabateko surmurra;</p>
<p>axalagoa dala, alaitzen du</p>
<p>gorputz, odok, zain, ezurra.</p>
<p>Bein, pagopean artzaia zegola,</p>
<p>Elederri lo lapurra</p>
<p>etor zitzaion; arbi-garai zan,</p>
<p>ta ardiek esiak urra.</p>
<p>Ego-aizeaz, Guraz-gaiñetik</p>
<p>ikusi zun itsasoa,</p>
<p>urdin beltz; orain baegi-aurrean</p>
<p>zeukan, aren antzekoa.</p>
<p>Urren Guratza'z igo daitenez</p>
<p>ezagu garbiagaoa,</p>
<p>besteek berari bezala, berak</p>
<p>besteeri agertzekoa.</p>
<p>Ontziska bi-iru, bakan, ez urrun,</p>
<p>txori-mozorro antzera,</p>
<p>aizerik ezta oiala zimur,</p>
<p>arraunez doaz barnera;</p>
<p>ezin igarri azkeneen ua</p>
<p>datorren, ez, legorrera;</p>
<p>itsasotarrak igar lezaio</p>
<p>leenengo begi-kolpera.</p>
<p><hi rend='Bold'>ESTROPADAK</hi></p>
<p>Illunabarrak aizea dakar;</p>
<p>indartuz doa gauean;</p>
<p>arraunlariek arenik ez nai</p>
<p>biamon-bazkal-aurrean.</p>
<p>Ogeiez beetik irabaztunak,</p>
<p>erronka ari zan kaiean:</p>
<p>aize-ziztuak ixildu ditu</p>
<p>arrandiak ezpaiñean.</p>
<p>Ezkonberriek etzalekuan</p>
<p>entzunik milla takela,</p>
<p>jabetzen dira, Euskalerria</p>
<p>an-emen ber-bera dela...</p>
<p>Egun aietan jendeak bero</p>
<p>barrena bezain sakela;</p>
<p>biamonago, burua kuzkur,</p>
<p>jan-ariñago sabela.</p>
<p>Donostiarrek etzuten, ustez,</p>
<p>etsairik Getariarekin;</p>
<p>Zumai ta Zarautz janik zeuzkaten</p>
<p>barran agertzearekin.</p>
<p>Albotik batek esaten die:</p>
<p>—«Begira aztien itzekin!</p>
<p>Joku-aurreko igertze orrek</p>
<p>ez dik gauz onik berekin».</p>
<p>Oraingoan ez da Bizkaia'tik</p>
<p>bildur daragin Ondarru,</p>
<p>—Donosti'rekin aurren-urteko</p>
<p>zorrak ordaintzen lana du—.</p>
<p>Aren itzala sumatu bage</p>
<p>lasai Donostia'k oiu.</p>
<p>Getari isillik ari da aspaldi,</p>
<p>Elkano'ren jaio-leku.</p>
<p>Gizon umo bat, Debarra, ari da</p>
<p>zein eder dan estropada;</p>
<p>biotzarentzat beste kirolek</p>
<p>ez omen ainbat dardara.</p>
<p>Urterik utsik ez omen, ogei</p>
<p>urte zitunetik ara:</p>
<p>jun-etorriak azal detzake</p>
<p>gazte aien nahitara.</p>
<p>Ontziak ola, arraunak ala,</p>
<p>mutillak ez aundiegi,</p>
<p>zama aundiz alana bota ez dien</p>
<p>gaiñez beren burueri.</p>
<p>Lerden, indartsu, besoak zaiñar,</p>
<p>gorputza, berriz, giarri;</p>
<p>sabela serail, lepoa legun</p>
<p>batez ere biguin gerri.</p>
<p>Ontza gutxiren aldea dute</p>
<p>ontziak ontziarekin;</p>
<p>gizakiena berdindu dute</p>
<p>indarren aldearekin,</p>
<p>Patroiak ez du gutxien eiten</p>
<p>neurriz keiñatzearekin,</p>
<p>eta, batipat, biatz-emanez</p>
<p>noiz-beingo oiu beroekin.</p>
<p>Irten-sartuak ikusi omen</p>
<p>zuin ondoko ontzi batetik;</p>
<p>aruzko mugan, zuztaka-atzean</p>
<p>bai giltz-egiten, bestetik.</p>
<p>Urguill-mendia, ugarte ta abar,</p>
<p>Donosti'k ez du zokorik</p>
<p>ark estropada nondik obeki</p>
<p>ikus, saiatu ez denik.</p>
<p>Gazte arrotzai adieraziz</p>
<p>bein ikusteko non obe,</p>
<p>biamoneko deituak ditu,</p>
<p>aintzat artuko balute.</p>
<p>Zer egokigo? esker emanez</p>
<p>pozik erantzun diote:</p>
<p>ezagun bage bein begiratuz</p>
<p>baeta galtzea litzake.</p>
<p>Biamon goizez ontzi-antola</p>
<p>ez omen-diteke galdu;</p>
<p>ikuskarririk ederretatik</p>
<p>itsas-kirolak au aal du.</p>
<p>Ezin egonez oiean omen,</p>
<p>eguna noizko zabaldu:</p>
<p>—ala pasatzen omen du gaua</p>
<p>geitxo dularik afaldu—.</p>
<p>Lagun berriari agindu die,</p>
<p>lotan baleude goizean,</p>
<p>erantzun arte, bein ta berriz «kosk»</p>
<p>egiñen diela atean...</p>
<p>Ez zen goizegi jeki bearrik</p>
<p>oiturik zeuden aldean;</p>
<p>egunero ordu ona lukete</p>
<p>lanera diradenean.</p>
<p>Esnezaleak atez ate ta</p>
<p>eek, kalez tsas-egira.</p>
<p>Uri aundian amaika loti</p>
<p>maindire-tartean dira.</p>
<p>Ez dira esnatzen eguzki-izpia</p>
<p>etorri arte begiraf.</p>
<p>—Egun aretan eguzki ere</p>
<p>makar-gabeko jeki da—.</p>
<p>Mendiak gorri, zokoak itzal,</p>
<p>legor-egaztiak esnai;</p>
<p>odei-laiñoren liparrik ez da;</p>
<p>lepo-ondotik egoa nai;</p>
<p>goiz-usoren bat igaro dedin</p>
<p>mendian eiztaria zai;</p>
<p>itsas-gizonak, arraunketako,</p>
<p>egualdi isillaren erpai.</p>
<p>Itsas-kaietik bana-banaka</p>
<p>ontziek joku-lekura.</p>
<p>Artzai-kaikuan esnea bezain</p>
<p>lasa, zabalean, ura...</p>
<p>Marka añndiren bat egiñen dute</p>
<p>mentzen ez bada gazura.</p>
<p>Bat edo bati asia zaio</p>
<p>diru-poltsaren azkura.</p>
<p>Ikus-nai batzuk, kai-baztarrera,</p>
<p>ontziak dauden tokira;</p>
<p>igurtziketan nor-beareari</p>
<p>ekarri-aala ari dira;</p>
<p>agoz-beera ta bizkarrez-gora,</p>
<p>saieska, noranai bira;</p>
<p>oiu bat noizbein erakustunak;</p>
<p>zintzo, aren itz-erdira.</p>
<p>Negu gorrian lastargiekin</p>
<p>ala zimeltzen txerria,</p>
<p>bizarra soilduz, larrua zuriz,</p>
<p>urdaia agertuz guria:</p>
<p>agoz-gora artzen duten aldiroa,</p>
<p>barna dirudi idekia;</p>
<p>auspez jartzean, «lumera-bale»</p>
<p>deritzan arrai aundia.</p>
<p>Leenik, tipulaz igurtzi; gero</p>
<p>pizar-autsez utzi dirdai;</p>
<p>uretan errez irrista dedinñ</p>
<p>ere guziak eman nai.</p>
<p>Ontzi bat alde, ontzi-erdi bat,</p>
<p>mutur bat beintzat, kendu-nai;</p>
<p>ainbat indarrak berdinduz, iñoiz</p>
<p>sartzen dira «ni bai, i bai».</p>
<p>Aurrerapena, ontzi ariñak,</p>
<p>itsasoa bare dela:</p>
<p>legun ta legun, ez legunago</p>
<p>aingirearen sabela.</p>
<p>Arontzakoan lagun, ez aundi,</p>
<p>gibel-egoaize epela;</p>
<p>onontzakoan ez etsai ere</p>
<p>uiñak ekartzen dutela.</p>
<p>«Ogeiez beetik»: au, entzuten dan</p>
<p>aize-burrunba aundiena...</p>
<p>Zortziak dira; nekez datorke</p>
<p>ipar-aize nabarmena...</p>
<p>Geroenean etor leikio</p>
<p>erronka a'ri jardespena;</p>
<p>biur liteke pirrinta xorrotx</p>
<p>odol-zirrara duena.</p>
<p>Eguzki'k jo dun bisuts iduri</p>
<p>pizar-autsaren dirdaia;</p>
<p>aizean gora ta beera dabil</p>
<p>aizea baezain ez-baia.</p>
<p>Eguzki bera dirude, ua</p>
<p>ala xeetzen duan baia;</p>
<p>uda-neguen edertasunak</p>
<p>betan edertzen du kaia.</p>
<p>Batzuk urrundik etorri dira,</p>
<p>zaato ta puska zorroan;</p>
<p>beste batzuek erronka ausarki</p>
<p>ardandegiko zokoan.</p>
<p>Mutillen berri dakien batek</p>
<p>aznaia dauka kolkoan;</p>
<p>ustez ark ainbat dakin besteak</p>
<p>itzak ere baia agoan.</p>
<p>Donosti baietz, Getari baietz,</p>
<p>baietz ogeiez azpitik.</p>
<p>Alako bian donostiaraek</p>
<p>eskaintzen dirua goitik.</p>
<p>«Diruak diru balio dik, i»</p>
<p>diotsa batek albotik;</p>
<p>«erdi-dirua bi alakotan</p>
<p>biru duk uste bagerik».</p>
<p>Fola arei dira bi ordu artan.</p>
<p>Bertan, barraendik iparra;</p>
<p>minututarrai arnasa kenduz</p>
<p>artzen du ta artzen indarra.</p>
<p>Aietan batak, txapela arrotuz,</p>
<p>beazkatzen du kazkarra.</p>
<p>Minutueri pakean utziz,</p>
<p>aldatzen du deadarra.</p>
<p>Aizeak biztu, urak zimurtu,</p>
<p>erronka aundiena, aizeak.</p>
<p>Amaikak. An-or, ugin-tartean</p>
<p>agertzen dira arkumeak.</p>
<p>Ekaitzen baten bildur, dirurik</p>
<p>egin ez duten jendeak.</p>
<p>Aize-burrunbak izutu ordez,</p>
<p>odol berogo besteak.</p>
<p>Estropadarik ez ote-egingo?</p>
<p>Iraungo ote eguartean?</p>
<p>Itsasoaren asarregiaz</p>
<p>utziko ote urren artean?</p>
<p>Ola daudela, gorputzak gorri,</p>
<p>arraun egiñaz batean,</p>
<p>donostiarrak agertu dira...</p>
<p>joka diteke, arean.</p>
<p>Asarregorik urak ez baitu,</p>
<p>ubel urrena Getari:</p>
<p>urre-kolore Zumai urrena;</p>
<p>Zarautz azkenean, zuri.</p>
<p>Saio egiñez urrundu dira;</p>
<p>orduarekin etorri.</p>
<p>Zotzak egiñik, egoki dira</p>
<p>ubel, ori, zuri, gorri.</p>
<p>Gure gazte ook, Santa Klara'ra</p>
<p>ditu Debarrak eraman;</p>
<p>bide dena ta arozko balizak</p>
<p>ez ala ageri iñondikan.</p>
<p>Ark adiraziz konpreni zuten</p>
<p>nonbait-or, joku au zer zan.</p>
<p>Amaikak ez du ainbat ikasten</p>
<p>bakarrik, iru lauetan!</p>
<p>Tokirik ezin artuz, jendea,</p>
<p>leen zeukanetik bestera:</p>
<p>zein arkaitzetik, zein gaingunetik,</p>
<p>obeki ikusten ote-da?</p>
<p>Ontziak lerro dauden ezkero,</p>
<p>erabat bear aukera...</p>
<p>Arraun-jokuak, ikuskarririk</p>
<p>ikuskarrien, irtera.</p>
<p>Urguill'pe jendez bete baiño leen,</p>
<p>ala arantzan tximilloa,</p>
<p>gero, beteaz, arkaitz-inguru</p>
<p>dabillen erle-mulkoa;</p>
<p>mando-zaurrira eulia ala da</p>
<p>ongi zorroztuz miztoa...</p>
<p>arri koloka mugi delarik,</p>
<p>sendogo batera doa.</p>
<p>Guziak geldi; arraunlariek,</p>
<p>adoia artuz kibortari,</p>
<p>ezin geldirik; sumatzen dute</p>
<p>eskuan biotz-izerdi:</p>
<p>lepoa luza, biran eragin,</p>
<p>eskua luza, biran eragin,</p>
<p>baztarrera so, xortu naiean,</p>
<p>begiak maiz itxi-ideki.</p>
<p>Arraun-endaia saieska jartzen,</p>
<p>—ala dagola leendanik—,</p>
<p>ezin asmatu, kiborta beti</p>
<p>beatzetan aztaturik.</p>
<p>«Erne zaudete» maaiak esan du,</p>
<p>—etzuten leen ere lorik—;</p>
<p>leentxeagoko turuta jo du;</p>
<p>patroiarengana begiik.</p>
<p>Aren txapelan dagon euliak</p>
<p>lasago dauka barrena.</p>
<p>Ontzietara zuzenik dago</p>
<p>begi guzien eztena.</p>
<p>—Eztena argi-izpi biur baledi,</p>
<p>sorgin-orraze ederrena.</p>
<p>Ontziek argi egingo lute</p>
<p>balira ispillu gardena—.</p>
<p>Patroiak atzez estatxa atxi-ta,</p>
<p>—txakur-isats iges-naia—,</p>
<p>mingainka ari da, sar-ateraka,</p>
<p>mutillen arraun-endaia,</p>
<p>ontzia dar dar baitabil eta</p>
<p>iduki naiez arraia...</p>
<p>Biotza gaiñez estu ez dedin,</p>
<p>ezin luza asi-garaia.</p>
<p>Astiro «bat, bi iru, lau» entzun ta</p>
<p>keiñu ber-berak artuaz,</p>
<p>bat baterago ezin atera</p>
<p>beurri berean sartuaz.</p>
<p>Leenengo txanpan alde egin nai, ta</p>
<p>iru, mokoz moko, doaz.</p>
<p>Donostiarrak atzera dira</p>
<p>zalapartaka naastuaz.</p>
<p>«Irtera txarra»; baiña Getarik</p>
<p>kaletan ango baztarra;</p>
<p>ugarte-alde dagon izpurak</p>
<p>kenduko dio indarra;</p>
<p>Donostik, leku obea dula,</p>
<p>zuzen zake irtera txarra;</p>
<p>txanpa-lekuan utzia digu</p>
<p>aldi bateko aparra.</p>
<p>Orain oiuak, orain dirua,</p>
<p>begi erne, biotz itsu;</p>
<p>oker ikusten dutena bera</p>
<p>barnean biur zaie su.</p>
<p>Poltsa-dirua, ezpaiñen itza</p>
<p>bertan nai lukete ustu.</p>
<p>Gero kontuak;</p>
<p>oraingoz, beintzat,</p>
<p>egin dezaten apustu.</p>
<p>Txanpa buka ta joa bakandu</p>
<p>patroi-besoaren neurriz;</p>
<p>arean oiua «ots, nere seme</p>
<p>ederrak» bein eta berriz.</p>
<p>Zumai ta Zarautz leentxago doaz,</p>
<p>batera, besteak utziz;</p>
<p>ontzi-erdi bat Getari baiño,</p>
<p>Donosti baiño bi ontziz.</p>
<p>Zumaiar mutil batek, onetan</p>
<p>arrauna jaso zerura;</p>
<p>autsi zaio ta ordezkoa du</p>
<p>autsi dun aren lekura.</p>
<p>Zarautzek alde nai lioke egin</p>
<p>ikusiz aren estura;</p>
<p>uste baiño leen, eupada berriz,</p>
<p>sartu da bere jokura.</p>
<p>Getarik ba du ur lasterraakin</p>
<p>egundaiñoko burruka,</p>
<p>Donostigandik atzeratzeko</p>
<p>bildur bizia daduka;</p>
<p>beste berrogei ukaldietan</p>
<p>ez badu egiten uka,</p>
<p>andik aurrera, lasai arnasa,</p>
<p>kezkarik deus ez leduka.</p>
<p>Donostiarrek ezin berdindu</p>
<p>txanpan ein duten galera;</p>
<p>patroi berriak biotza galdu,</p>
<p>mutillek ezin aurrera;</p>
<p>arra bete ezin urbildu dira</p>
<p>Zumai-Zarautzen aldera;</p>
<p>Getari, berriz, aurrean dute</p>
<p>goituxerik ur-joera.</p>
<p>Bide erdirako urbildu zaie</p>
<p>ontzi betean Getari;</p>
<p>indarraldia larritxoa ta,</p>
<p>eutsiz doa neurriari.</p>
<p>Bira artzekoan berdin lezake</p>
<p>orain duten alde ori;</p>
<p>ta andik zuiñera neke gutxigoz</p>
<p>guzien aurrean jarri.</p>
<p>Zumai-Zarautzek ba dirudite</p>
<p>bata besteren itzalak;</p>
<p>bi gurdi-zaldi, esku bakarrak</p>
<p>daduzkanean egalak;</p>
<p>noizbein putreak ala darabiltz</p>
<p>jaso ta makur egalak;</p>
<p>uin batek berak jasotzen ditu,</p>
<p>batean gorde magalak.</p>
<p>Itsasoak doi-isil lezake</p>
<p>legorrekoen takela;</p>
<p>batzuek leenik Donosti eta</p>
<p>besteak Getari dela.</p>
<p>Urrun baitira, begi-aurrekoz,</p>
<p>—ezin bereizi bestela—</p>
<p>saiatzen dira; gauza garbirik</p>
<p>ozta atera ditekela.</p>
<p>Atzeka ageri diran arteo</p>
<p>neke da nor leen igartzen;</p>
<p>baztar baitoaz, otezko gauza</p>
<p>uin berak ditun jasotzen.</p>
<p>Denok nai ainbat lutzatzen dute</p>
<p>arozko muga bigurtzen.</p>
<p>Ordua da ta zerbait berantuz</p>
<p>ikusten dituzu urbiltzen.</p>
<p>Zumaia asi da ontzi-saieska</p>
<p>zuztakaren ondo-ondotik.</p>
<p>Zarautzek bira zabaltxago du</p>
<p>gelditu bage zizturik.</p>
<p>Arek il baitu geitxo burrunda,</p>
<p>naiz bira laburragorik,</p>
<p>ipurdiz moko diradenean,</p>
<p>batere Zarautz aurretik.</p>
<p>Bi ook zuzendu diradeneko,</p>
<p>Getarik oker mokorra;</p>
<p>beela Donosti'k dirudiela</p>
<p>bigarren eultzi-beorra.</p>
<p>Donosti leentxo zuzen dalarik</p>
<p>Urguill'dik oiu bizkorra.</p>
<p>Andik mugara leenen sartzeko</p>
<p>ba dute eskuan kozkorra.</p>
<p>Getarik gogor eraso dio</p>
<p>uin-gaiñetik baliatuz;</p>
<p>txanpa labur biik usu dakarte</p>
<p>uiñak adin bat korrituz.</p>
<p>Berdindu ditu, igaro ditu</p>
<p>ontzi baten aurrea artuz;</p>
<p>bere batean dator, indarrak</p>
<p>azken-unera bialduz.</p>
<p>Getarik denak ikusten ditu;</p>
<p>Donostik deus ez ikusten;</p>
<p>begiak itxi, arrauneri indar,</p>
<p>etsaia noiz dan arkitzen;</p>
<p>alako batez, «ondoan gaituk»</p>
<p>patroiak oiu egiten,</p>
<p>«Donostiagarik, seme ederrak,</p>
<p>gizon atera gaitezen».</p>
<p>Nai dunak aal du; Donosti orrek</p>
<p>artu du berriz joera:</p>
<p>arraunlariek sumatu dute</p>
<p>Zarauzko ontzian ubera.</p>
<p>Bertan dirala gogo-arturik</p>
<p>ein dute beste sarrera;</p>
<p>ogei ukaldi eman orduko</p>
<p>eldu zaizkie parera.</p>
<p>Erbi-atzetik zakurra alaxe</p>
<p>zantzua berri ikusirik:</p>
<p>ikus, atzeman, aurrera artzen du:</p>
<p>eldu bear muturretik.</p>
<p>Ala Donosti gaillendu zaigu</p>
<p>Zumai-Zarautzen aurretik.</p>
<p>Asi-lekura leenbizi sartzen</p>
<p>lana bear du Getarik.</p>
<p>Zumardi-antza —erdian kale—</p>
<p>oial-ontzi, lurrin-ontzi,</p>
<p>aize-burrunbak jo ditun gisan</p>
<p>batean dute ein irrintzi.</p>
<p>Turutak asi zalapartaka,</p>
<p>mutillak il edo bizi;</p>
<p>ez eun eiztarik, berreun zakurrek</p>
<p>basoan ainbat karraisi.</p>
<p>Elur aundi-iges zelaietara</p>
<p>etorri dan basurdea</p>
<p>inguruka ala ertsi oi dute</p>
<p>oiua sortuz ta kea.</p>
<p>Elkarren txandan, gizonen eran</p>
<p>urratu bage bidea,</p>
<p>atsedenik ez, belaun ta bular</p>
<p>biltzen baitute nekea.</p>
<p>Mutillen bati, leenik ez bazun</p>
<p>bear aiña zorabio,</p>
<p>marru mintxo ark belarrietan</p>
<p>furrunda gaizto dagio.</p>
<p>Ez da agertuko bukatu arte.</p>
<p>Patroiak gogor dakio</p>
<p>soiñu ua gortuz, oiu ta mintza,</p>
<p>erabat garai artio.</p>
<p>Itsaso aundiik itzaliz artu</p>
<p>oi du urubi aundiena;</p>
<p>ezin itzali bertan bertako</p>
<p>giza mintzorik aulena.</p>
<p>Lurrin-ontziak bakan baitzeuden,</p>
<p>itxasoaren barrena</p>
<p>ez dardaratzen legorra adin bat;</p>
<p>emen zuten larripena.</p>
<p>Begiak erne, nekatu ziran,</p>
<p>ez zuten zillegi ixtea;</p>
<p>aurrerakoan, belarriekin</p>
<p>erditzen dute nekea.</p>
<p>Mugara artean gero larrigo,</p>
<p>arnasa laguntzaillea;</p>
<p>nork beretarra orain baiño orain</p>
<p>ikusi nai jalkitzea.</p>
<p>Oiu-furrundaz laguntzen die,</p>
<p>lepoz ere egiten deiñu;</p>
<p>ez aurreratzen aiek nai ainbat;</p>
<p>sortu zaie bildur-listu.</p>
<p>Ara, Getari, elkarretara</p>
<p>zuten katea autsi bailu,</p>
<p>eriosuar aurrera zaie:</p>
<p>ark eramanen apustu.</p>
<p>Zumai ta Zarautz, au ikustean,</p>
<p>oldartu dira; Donosti,</p>
<p>aurpegietan oiñaze dula</p>
<p>gelditu bear atzeti.</p>
<p>Andere batek Urguill-aldapan,</p>
<p>aurra zintzil bularreti,</p>
<p>eskuak jasoz esaten die,</p>
<p>belaunez eutsiz azpiti:</p>
<p>«Donostiarrak, non dugu gatza?</p>
<p>Gure aitona balego or!»</p>
<p>Ura sar zaie; leenez gaiñera</p>
<p>berekin dute naiko lor.</p>
<p>Zarautz aurrra, naiko alaare</p>
<p>Getariarrai die zor.</p>
<p>Zumaia ere, aalegiñetan,</p>
<p>onen orpoz orpo dator.</p>
<p>Azken txanpa du Getarik.</p>
<p>Ua itsasoa jan bearra!</p>
<p>Zerura arraunak jaso ditute,</p>
<p>erre dute leengo marra.</p>
<p>Getari ixillak lau aldetara</p>
<p>zabali du deadarra.</p>
<p>Amabost arraun-ukaldiz gero</p>
<p>sartu zaie zarauztarra.</p>
<p>Andik bitara Zumaia an dute;</p>
<p>Donosti andik seitara;</p>
<p>kukuak oker egun artan jo;</p>
<p>ook bear zuten bandera.</p>
<p>Ola diote, dirurik egin</p>
<p>ez dutenek; buruz beera</p>
<p>egin dutenak; sakel-agoak</p>
<p>ustu zaizkie batera.</p>
<p>Zerura arraunak jaso bezala,</p>
<p>erori buruz ertzera,</p>
<p>—axuari jaio berriak ala</p>
<p>lepoa zintzil lurrera—;</p>
<p>gizagaiso bat buruz kanpora</p>
<p>jan ez duna botatzera;</p>
<p>beste bat, biguin burua artzeko,</p>
<p>beso biak gurutzera.</p>
<p>Bekaiñak dardar, buruan ostots,</p>
<p>begietan —naiz itxita—,</p>
<p>eraztun ori-gorria dir dir,</p>
<p>dirudiela tximista.</p>
<p>Biotz-pilpirak belarrietan</p>
<p>atera nai du gaindizka.</p>
<p>Beso ta gorputz ikara daude.</p>
<p>Gerogo... lotsaren zizta.</p>
<p>Getariarrak zuti... geienak;</p>
<p>batek, illaren taiua.</p>
<p>Aizka bat bide geigo balute,</p>
<p>zut eramango burua;</p>
<p>aizka bat leenik geldi balira,</p>
<p>berdin eror aunatua:</p>
<p>usteak eusten;</p>
<p>naiak aal eman;</p>
<p>irabazteak, gar-sua.</p>
<p>Min zuria arek; denen ikara;</p>
<p>bidean ez izana poz;</p>
<p>—patroiak mutil bat bota zizun</p>
<p>saioan izan zulakoz—;</p>
<p>larrua zurbil, ezpaiñak ubel,</p>
<p>zaiñetan ematen du otz...</p>
<p>Arek lagunen arreta bear</p>
<p>ta an ditu guziak gogoz.</p>
<p>Urguill'dik eta kai-ingurutik</p>
<p>etxera bar bar jendea;</p>
<p>itsasotarrek, lurrera bage,</p>
<p>dute bazkari-legea.</p>
<p>Ura aparretan utzi bagerik</p>
<p>atera da arraunzalea;</p>
<p>lurrin-ontzien arnasa dago,</p>
<p>gudu bizi aren kea.</p>
<p>Apustu egin, irabazi, ta,</p>
<p>itza merke, erri-zokora:</p>
<p>ardo, sagardo-edale bizkor</p>
<p>ba doz Irutxulora.</p>
<p>Galdunak, berriz, itz asko bage,</p>
<p>ez begira nai iñora.</p>
<p>Gora begira, itzul-inguru,</p>
<p>antxitak zerua gora.</p>
<p>Ke artaz gaindi pakea dago;</p>
<p>ke-tarte artan, naaspilla;</p>
<p>antxitak ere zalapartatik</p>
<p>igo dira pake-billa.</p>
<p>Galdunak, argi burua; baiña</p>
<p>naasia biotz-pilpilla.</p>
<p>Urrengo batez isilduko du</p>
<p>diru-gose ezin-isilla...</p>
<p><hi rend='Bold'>DONOSTIA'REN EDERRA</hi></p>
<p>Ezkonberriak atsalde-erdian</p>
<p>itsasaldera berriro.</p>
<p>Ainbat istillu goizean, eta</p>
<p>atsaldean pake-giro.</p>
<p>Iru, lau ontzi, geldi bezala;</p>
<p>itsas-zabala garbiro.</p>
<p>Burruka gogor aren aztarnik</p>
<p>iñork ezin arki liro.</p>
<p>Kerik, aparrik, oiurik ez da;</p>
<p>erabat urdin da latsa.</p>
<p>Lurmendu denez, alaxe galtzen</p>
<p>basurdearen urratsa.</p>
<p>Lurmen dagola, aizean naasten</p>
<p>orbel garoen kalpatsa.</p>
<p>Guda-lekuan luzaroago</p>
<p>il diran aien kiratsa.</p>
<p>Donosti-inguru guziak ikus;</p>
<p>zein ta diran zoragarri,</p>
<p>legorrez ainbat ez dira arritzen;</p>
<p>urera begi belarri;</p>
<p>baso ta mendi, belardi ta lur,</p>
<p>errian ikusten sarri,</p>
<p>ez orrelako zelai aundirik,</p>
<p>ez baita ageri mugarri.</p>
<p>Urguill-mendian eseri, egon</p>
<p>—leengo aldean, bakarra—;</p>
<p>ikusi, entzun, bakan itzegin,</p>
<p>erdi-lo dute oarra.</p>
<p>Ertzetan, leetuz, bestetan ez da</p>
<p>ageri uiñen aparra.</p>
<p>Ola daudela, oartu bage,</p>
<p>gaiñean illunabarra.</p>
<p>Eguzkia apal etziñaldera;</p>
<p>uretan urre-galtzara;</p>
<p>—bide artatik iñolaz ere</p>
<p>joaten Amerikara—.</p>
<p>Erraiñu arek jarraitzen die</p>
<p>eguzkitik oiñetara.</p>
<p>Alako batek lilluratuz, bost</p>
<p>joan ziran uretara.</p>
<p>Kaiera doaz; baiña joanez</p>
<p>eten dakie bidea.</p>
<p>—Urrea janez, tarte jarri da</p>
<p>Santa Klarako ugartea—.</p>
<p>Araxeagoa, ta, berritzen dute,</p>
<p>—mingarri baita galtzea—;</p>
<p>luzaro bage ikusko dute</p>
<p>eguzkiaren sartzea.</p>
<p>Urre-bidea itzali zaie,</p>
<p>—eguzki zan iturria—.</p>
<p>Egizkoaren orde baizik ez</p>
<p>begien txoragarria.</p>
<p>Etxera biur diradeneko,</p>
<p>—urtea baita joria—</p>
<p>egiñen dute, gezurrik ez dun</p>
<p>artapil gorri gorria.</p>
        </body>
      </text>
      <text>
        <front>
          <head rend='Bold'><p>XV. AMONAREN ILLETAK</p></head>
        </front>
        <body>
<p>Ongi zekian Garazik leenik</p>
<p>illeta-jantzia zer zan;</p>
<p>jantzi orretan, pozenik zala,</p>
<p>Elizara joan baitzan.</p>
<p>Zerimoni au bearra zuten</p>
<p>Naparroako oituretan,</p>
<p>il-obietan etxeandretzen</p>
<p>baitzan egunean bertan.</p>
<p>Euskal-errian, urren igandez</p>
<p>ziran, agiz, etxe-jabe:</p>
<p>etxandretzerik ez baitzeukaten</p>
<p>illenik eskaiñi bage.</p>
<p>Oraiño oiturak ala diraute,</p>
<p>galduz ba dioaz ere.</p>
<p>Iri nagusi galgarrietan</p>
<p>jun dira zuzenez beste.</p>
<p>Emaztegaia an, usapal zuri,</p>
<p>bildots erru bagekoa,</p>
<p>birjin-koroia buruan eta</p>
<p>atzetik isats arroa.</p>
<p>Aberats dala, garbi du, nonbait,</p>
<p>bataioko soiñekoa.</p>
<p>Illen oroitzez nola illundu</p>
<p>egun aretan gogoa?</p>
<p>Garazi, ezkon-meza ondoan,</p>
<p>il-obietan eskaiñiz,</p>
<p>goienik barren, denetan koka</p>
<p>apaizarenetik asiz.</p>
<p><foreign><hi rend='Italic'>Pater </hi></foreign>bakoitzaz, zortzikoa du;</p>
<p>etxekoan, bein ta berriz.</p>
<p>Ez bedi geldi etxekorik an</p>
<p>lurreko otoitzaren premiz.</p>
<p>Etsairik ez zun; izanik ere,</p>
<p>illen bitartez aiskide,</p>
<p>biotz zabalez lurperaturik</p>
<p>gorroto eta asper-bide.</p>
<p>«Euskalerrian illek agintzen»</p>
<p>egia ez balitz ere,</p>
<p>egun ontako jardun-bideak</p>
<p>goitik ematen du fede.</p>
<p>Obi bakoitzak gogora dio</p>
<p>pamilien gora-beera:</p>
<p>batzuek galdu, besteak etor,</p>
<p>zulo berean billera.</p>
<p>Etxeak bere baitu, naiz alda</p>
<p>esku batetik bestera.</p>
<p>Leengoek saldu nai ez dutela</p>
<p>arriskua du galtzera.</p>
<p>Etxeak are iraun lezake</p>
<p>sortu zutenez urrena;</p>
<p>odol-aldatuz ala galtzen da</p>
<p>leenengoen aztarrena.</p>
<p>Etxeak ere, naiz alda dezan</p>
<p>leenengo aren izena,</p>
<p>obia an dauka barrenagorik,</p>
<p>artan leku dutenena.</p>
<p>Izen bat oso itzali-ta ere,</p>
<p>nork otoitz egiñik ba du.</p>
<p>Obia galduz, illen oiua</p>
<p>entzun lezakenik ez lu.</p>
<p>Olakorik ez dedin, etxe ta</p>
<p>obiak oi dira saldu.</p>
<p>Anima aazturik Euskalerrian</p>
<p>ez daiteke errez gertatu.</p>
<p>Ain zuzen ere, <hi rend='Italic'>Irurte </hi>etxea,</p>
<p>aren maiztar <hi rend='Italic'>Errekalde; </hi></p>
<p>—pamilietan zer aldaketa</p>
<p>aldiak ekar lezake!—</p>
<p>Etxea saldu, il-obirik ez,</p>
<p><hi rend='Italic'>Munoa </hi>zitzaion jabe.</p>
<p>Ortaz elizan gelditua da</p>
<p>azken-biztegia bage.</p>
<p>Beste etxe baten obira doa,</p>
<p>eziñez maiztar egiña;</p>
<p>sua galdu ta eragin-berri</p>
<p>zuten il-ezki samiña.</p>
<p>An dago, ordea, galdu bagerik</p>
<p>illen etxe-txoko miña:</p>
<p>urren jabeak isil dezake</p>
<p>otoitzez ango intziriña.</p>
<p>Euskaldunari min dio, aiten</p>
<p>etxea galdu bearrak;</p>
<p>illak, ordea, etxe beretik</p>
<p>jarraitzen ditu negarrak.</p>
<p>Beiñere ez dizu etxerik galtzen</p>
<p>dirauten arte su-garrak.</p>
<p>Lur ontan, etxe ain iraunkorrik</p>
<p>ez dute nausi-maiztarrak.</p>
<p>Etxe batean, bi, iru sukalde,</p>
<p>izan ez ta odolkide,</p>
<p>illen animak, zenbanai gorputz,</p>
<p>oro dirade senide.</p>
<p>Ez etsaigorik, ez gorrotorik,</p>
<p>gauza bearean gogaide:</p>
<p>oben-ordaiñak atera eta</p>
<p>egin zeruraiño bide.</p>
<p>Maite-egun artan beste eragiñik</p>
<p>ez balu ere Garazik,</p>
<p>biotza maitez gaiñezka dio</p>
<p>egurats goxook obitik.</p>
<p>Etxeandre da, emazte da: au du</p>
<p>poza poz denen gaiñetik.</p>
<p>Geitua alaare, esan diteke,</p>
<p>zirura andi igoengandik.</p>
<p>Aialdekoek lagun zioten</p>
<p>erdi-illetaz Elizara,</p>
<p>soiñean mantoi nabar beltz banaz,</p>
<p>oroitz aurreko legera.</p>
<p>Elizkizuna buka ezkero,</p>
<p>zeramatela etxera,</p>
<p>kentzen zituten. Etxe berria,</p>
<p>illetaz andrea bera...</p>
<p>Gerriederren etxe aretan</p>
<p>Erio zebillen urbil;</p>
<p>aize zorrotza bial aurretik,</p>
<p>bera atzetik mozorroz bil.</p>
<p>Eztaiondotik itzultzerako,</p>
<p>amatxi ogean umil</p>
<p>anderrai-miñez, atzeman zuten,</p>
<p>burua zuur, ez il, bai il.</p>
<p><hi rend='Bold'>AMONAREN ERIOTZA</hi></p>
<p>Matiste Elbarren, amandre zizun,</p>
<p>amaren ama, Garazik.</p>
<p>Sei urtez geroz ez zun ezagun</p>
<p>etxean beste amarik.</p>
<p>Ogean ez zun egun bat egin,</p>
<p>erditzekotan besterik.</p>
<p>Igarri zion ordukoan, ba</p>
<p>zoala mundu ontatik.</p>
<p>As-nekez, itzik ezin egin ta</p>
<p>indarka aziaz bularra,</p>
<p>atera nai du gazte aientzat</p>
<p>aholku denen ondarra:</p>
<p>«Zaitezte zintzo, gorde zazute</p>
<p>gurasoen fede zaarra;</p>
<p>pakean bizi, lanean jardun.</p>
<p>Au dut esan nai bakarra».</p>
<p>Il-ta bezala, burua makur,</p>
<p>egiñik indarraldia,</p>
<p>arnasik ote, urbil zaizkio, ote</p>
<p>biotz-pilpira geldia.</p>
<p>Gero, begi itxiz, esnai ta ametsen</p>
<p>tarteko dan marmaria.</p>
<p>Azkenik, «oiñik ez dut sumatzen»;</p>
<p>anima zun gora asia.</p>
<p>Apeza an zeukan ondoan, <hi rend='Italic'>Jesus</hi></p>
<p>esanez bein eta berriz.</p>
<p>Elizakoak emana zan ta</p>
<p>erne zegoan belarriz.</p>
<p>Alako batez, dardaraldi bat;</p>
<p><hi rend='Italic'>Jesus </hi>emanik azken-itz,</p>
<p>aurpegia alai geldi zitzaion,</p>
<p>bi ezpaiñetan par-murriz.</p>
<p>Bi malko oikorik ez zun aurtiki;</p>
<p>bi, Garazik, aren ordez,</p>
<p>isil isillak, barnean zuen</p>
<p>biotz-min aundia gordez.</p>
<p>Amarik bage geldia baitzan,</p>
<p>aski ba zekian miñez.</p>
<p>Orduz geroztik, aren begiek</p>
<p>beiñere ez zuten gaiñez.</p>
<p>Eleder, isil, atsekabean</p>
<p>Gerriederri laguntzen,</p>
<p>itsas-ertzean zegonen baiño</p>
<p>barrenagotik pentsatzen;</p>
<p>gaueko beilan zer bertsu egin</p>
<p>bere gogoan iraultzen...</p>
<p>Illaren egin aipagarriak</p>
<p>bertsuz baitziran ematen.</p>
<p>Aide ta aiskide, lagun, ezagun,</p>
<p>illari elkarren leian</p>
<p>gorputz-aurrean esan oi zion</p>
<p>bakoitzak aal zun neurrian</p>
<p>asma zuena; zitela, azkenik,</p>
<p>gertatu zeru-erdian.</p>
<p>Ez da aunitz urte galdua dela</p>
<p>oitura au Euskalerrian.</p>
<p>Gaua zan, itsa; jende-mordoa</p>
<p>bildu zan aipuetara;</p>
<p>leenik, agopez, otoitz onen bat</p>
<p>ba dute zeruetara.</p>
<p>Etxekorik ez gauza beste iñor</p>
<p>agertzeko bertsuz ara,</p>
<p>ta Mikel asi denen aurretik</p>
<p>mintzatzen arau ontara:</p>
<p><mentioned>ILLETA-SOIÑU</mentioned></p>
<p><mentioned> «Ezkonduaren pozaz batean</mentioned></p>
<p><mentioned> ildakoaren samiña</mentioned></p>
<p><mentioned> gaur agertzea neri dagokit,</mentioned></p>
<p><mentioned> ene emazteari aiña. </mentioned></p>
<p><mentioned> Siñes dezake nornaik, ba dala</mentioned></p>
<p><mentioned> zure iltzean bi oon miña,</mentioned></p>
<p><mentioned> bi ook elkarri bear diogun</mentioned></p>
<p><mentioned> maitasuna bezain ziña».</mentioned></p>
<p><mentioned> «Illoba onen aurreko ziñan</mentioned></p>
<p><mentioned> aurpegiaren eitean:</mentioned></p>
<p><mentioned> begiak legun, ezpaiñak biguin,</mentioned></p>
<p><mentioned> gorputza taiu berean; </mentioned></p>
<p><mentioned> biotza, berriz, gorderik arren,</mentioned></p>
<p><mentioned> berdiña, ager oi danean:</mentioned></p>
<p><mentioned> min izateko ba dut biderik</mentioned></p>
<p><mentioned> amandre onen iltzean».</mentioned></p>
<p><mentioned> «Elbarrendarren jatorrikoa,</mentioned></p>
<p><mentioned> mihiz labur, luze egitez; </mentioned></p>
<p><mentioned> besteen izenik ez zinun beztu,</mentioned></p>
<p><mentioned> zurerik ere besteek ez; </mentioned></p>
<p><mentioned> auzoko obenik ez zinun aipa,</mentioned></p>
<p><mentioned> artako bide eman, naiz ez; </mentioned></p>
<p><mentioned> biderik ere zuk ez besteeri,</mentioned></p>
<p><mentioned> kristau onari dagonez».</mentioned></p>
<p><mentioned> «Jeki, su egin, —besteak lotan—,</mentioned></p>
<p><mentioned> aitzurra artuz baratzera,</mentioned></p>
<p><mentioned> bide-nabarrez aamen goxorik</mentioned></p>
<p><mentioned> ote-liteken eltzera; </mentioned></p>
<p><mentioned> etxe-baztarrak zillar iduki</mentioned></p>
<p><mentioned> goiz goizetik arratsera; </mentioned></p>
<p><mentioned> gizonezkoak, lanak egin ta</mentioned></p>
<p><mentioned> lotara; zu, ardatzera».</mentioned></p>
<p><mentioned> «Lio-lan latza, lanik maiteena,</mentioned></p>
<p><mentioned> urte guziko arloa; </mentioned></p>
<p><mentioned> egunezko lan denen artean</mentioned></p>
<p><mentioned> artu-utziz jarraitzekoa; </mentioned></p>
<p><mentioned> negu-erdian berotzen zinun</mentioned></p>
<p><mentioned> artzai otzaren zangoa,</mentioned></p>
<p><mentioned> galtzerdi, bartan, bi aldagarriz; </mentioned></p>
<p><mentioned> bi soiñez gorputz osoa».</mentioned></p>
<p><mentioned> «Ez zinun utsik bein ere bial</mentioned></p>
<p><mentioned> eskalea ate-ondotik; </mentioned></p>
<p><mentioned> sukal-barnera bai sartu, eta</mentioned></p>
<p><mentioned> eman ere maaiekotik; </mentioned></p>
<p><mentioned> etzauntza garbiz irastorra ta</mentioned></p>
<p><mentioned> bi maindira, zeuk egiñik; </mentioned></p>
<p><mentioned> bizi zaraiño ez zaie aaztu</mentioned></p>
<p><mentioned> etxe ontara biderik».</mentioned></p>
<p><mentioned> «Esku-lanari bezain gogorik</mentioned></p>
<p><mentioned> ezpaiñei isil eragin,</mentioned></p>
<p><mentioned> egun guzian atertu bage</mentioned></p>
<p><mentioned> ari ziñan Jaunarekin,</mentioned></p>
<p><mentioned> etxekoentzat grazi ugari</mentioned></p>
<p><mentioned> erditsiz otoitz arekin,</mentioned></p>
<p><mentioned> zeuretzat, berriz, santutasuna</mentioned></p>
<p><mentioned> egungo zeruarekin».</mentioned></p>
<p><mentioned> «Maaia bedeika-ondoren, beti</mentioned></p>
<p><mentioned> ildakoentzat erregu;</mentioned></p>
<p><mentioned> Elizan ere ez zenien iñoiz</mentioned></p>
<p><mentioned> zor zitzaienik ukatu. </mentioned></p>
<p><mentioned> Oiñazetatik zuk atereak,</mentioned></p>
<p><mentioned> ala, bidera zaizkitzu:</mentioned></p>
<p><mentioned> ez da arrigarri egun ontatik </mentioned></p>
<p><mentioned> zeruan arkitzea zu».</mentioned></p>
<p><mentioned> «Santa Garazik artu zaitzala</mentioned></p>
<p><mentioned> zenion jaiera beroz; </mentioned></p>
<p><mentioned> Aspelats'en dun Elizatxora</mentioned></p>
<p><mentioned> izan oi ziñan urteroz:</mentioned></p>
<p><mentioned> urterik utsik ez zinun egin</mentioned></p>
<p><mentioned> oiñak jaso aal ezkeroz; </mentioned></p>
<p><mentioned> "Aita Gure" bat esan zenion</mentioned></p>
<p><mentioned> Errosarioan gaueroz».</mentioned></p>
<p><mentioned> «Aingeru Aundi Aralarkoak</mentioned></p>
<p><mentioned> orobat artu zaitzala,</mentioned></p>
<p><mentioned> atsekabean billa baitzinun</mentioned></p>
<p><mentioned> aren egarte zabala. </mentioned></p>
<p><mentioned> Ama Birjiñak edatzen dizu</mentioned></p>
<p><mentioned> bere errukizko magala; </mentioned></p>
<p><mentioned> denen artean zabaltzen dute</mentioned></p>
<p><mentioned> zuretzat zeru-atala».</mentioned></p>
<p><mentioned> «Zeruan goien Irutasuna,</mentioned></p>
<p><mentioned> Jaungoiko aundi ta maite,</mentioned></p>
<p><mentioned> besoak zabal, zuri begira</mentioned></p>
<p><mentioned> atsegin ederrez daite; </mentioned></p>
<p><mentioned> ori baitzinun mundu onetan</mentioned></p>
<p><mentioned> izan guzien izaite. </mentioned></p>
<p><mentioned> Beso aietan menderen mende</mentioned></p>
<p><mentioned> zorionez gerta zaite».</mentioned></p>
<p>Mikelek bertsu oek esanik,</p>
<p>aaideek aren urrena</p>
<p>asmatu zuten gorputz-aurrean</p>
<p>biotzak eman ziena.</p>
<p>Aipatu zuten odeiak gora</p>
<p>amandrearen izena;</p>
<p>otoitz egiñez gorago jaso</p>
<p>anima, berez zuzena.</p>
<p><hi rend='Bold'>ILKIZUNA</hi></p>
<p>Ehortz-eguna, biamonean;</p>
<p>etziramon, ilkizuna,</p>
<p>aaide jendeai otsegin arte</p>
<p>iñoiz luza bear duna.</p>
<p>Pesta —ala da ta— naiz ekar beza</p>
<p>esanak itsustasuna:</p>
<p>zenbat sabelkoi egoten dira</p>
<p>noiz etor elizkizuna!</p>
<p>Ehortzikoan, eramailleek,</p>
<p>slillik dute gosaria;</p>
<p>ilkizunetan, gosaria ta</p>
<p>bai bazkari ta afaria.</p>
<p>Erri guziko nausi ta aaideek</p>
<p>egiten dute eguerdia;</p>
<p>maiztarrek, berriz, guziek, naski,</p>
<p>arratseko janaldia.</p>
<p>Eramaileak ezartzen dira</p>
<p>aaideak berak baiño leen;</p>
<p>il-ogea nork eraman, odrtaz,</p>
<p>ez da nekezko billatzen...</p>
<p>Ez aaide, ez nausi, ez maiztar-buru</p>
<p>izanik, zenbait da sartzen!</p>
<p>Otordukoan etxetik kanpo</p>
<p>lan da alakoak botatzen.</p>
<p>Illaren bizkar ase nai eta</p>
<p>Apezpikuak gaiztetsi;</p>
<p>eskomikuaz keiñatuta are</p>
<p>sabelak ezin siñetsi.</p>
<p>Naiz Bataioan, naiz Eztaietan,</p>
<p>ez ainbat ardo ta zitzi...</p>
<p>Ezkurrarraren kontu bitxia</p>
<p>esanik nai dizut utzi:</p>
<p>Gizagaiso bat iltzear zegon.</p>
<p>Semeak koko-erritik</p>
<p>illetarako ardoa dakar,</p>
<p>—oiñak zaizkion artatik—.</p>
<p>—«Aita, diotsa, illetarako</p>
<p>ekar dut Peraltakotik».</p>
<p>—«Ikusi, seme, nolakoa dan»...</p>
<p>Txurrupa artzen du basotik...</p>
<p>—«Ai, seme, seme, ba lego ontatik,</p>
<p>are bizi nindekezu».</p>
<p>—«Ez, aita, biar, bizirik, illik,</p>
<p><foreign><hi rend='Italic'>Requiem</hi></foreign> entzun beazu»...</p>
<p>An egiten dan sabelkeririk</p>
<p>adirazten ez noazu.</p>
<p>Zenbait oitura gogoangarri</p>
<p>buruan zuur ar etzazu.</p>
<p>Illa lurpera duten egunez,</p>
<p>ardiaren bi bizkarrak,</p>
<p>ogiz lau libra, iru pinta ardo,</p>
<p>—bakaillo-azal bi, maiztarrak—.</p>
<p>Iru urtez jaunek, biz mendekoek</p>
<p>argi-olaren sugarrak;</p>
<p>ogi ta txanpon, nausiek beti;</p>
<p>bi urtez, jende bearrak.</p>
<p>Ilkizunetan aari bizkor bat</p>
<p>bizirik Eliz-barnean</p>
<p><foreign><hi rend='Italic'>Domine Iesu Christe</hi></foreign> entzun arte</p>
<p>daukate Eliz-atalean.</p>
<p>Orduan sartzen, <hi rend='Italic'><foreign>opera</foreign></hi>rako.</p>
<p>Eskaiñia dutenean,</p>
<p>bereela atera, aragi egin,</p>
<p>apaizentzat bazkaltzean.</p>
<p>Iñoiz gertatzen izu samarra;</p>
<p>argiek dute lausotzen;</p>
<p>apaiz kantari aien orroek</p>
<p>geiago oraindi ikaratzen...</p>
<p>Adar ta kalpar eldu ta artzaiak</p>
<p>ba du lan aurrera sartzen:</p>
<p>atzera tira egiten baitu,</p>
<p>ta arri-losan irristatzen.</p>
<p>Ortakoz, aari otzan bat, agiz,</p>
<p>iduki oi dute errian,</p>
<p>zalapartarik egin ez dezan</p>
<p>orduan Eliz-erdian.</p>
<p>Meza denetan au erakutsi,</p>
<p>ta andikan sar artegian...</p>
<p>Aren ordea, zenbait izu dan,</p>
<p>baretzen dute maaiean.</p>
<p>Ba zun aari bat, eskurakoia,</p>
<p>Garaziren aite Petrik;</p>
<p>lau urte ditun aur bati ere</p>
<p>zintzo jarraitzen atzetik.</p>
<p>Mutiko bati egotzi dio</p>
<p>eraman dezan eskutik.</p>
<p>Uki bearrik etzun izandu</p>
<p>adar eta kalparretik.</p>
<p>Garai zalarik, atea zabal,</p>
<p>arin pasaz atal-arri,</p>
<p>andre-tartetik Apaizagana</p>
<p>sartzen dira mutil ta aari.</p>
<p>Mutillak, bildur, mun egin dio</p>
<p>Apaizaren estolari;</p>
<p>aariak usai, erdi-bildurrez,</p>
<p>aren soiñeko ertzari.</p>
<p>Apaizak ala Bildots otzana,</p>
<p>eskuan artuz Ostia,</p>
<p>Mezerdikoan Kristo ber-bera</p>
<p>biur dalarik ogia.</p>
<p>Guziak isil, geroxe kanta,</p>
<p>Meza buka da guzia...</p>
<p>Itzaltzekoan, usaiez dago</p>
<p>erre dan argizagia.</p>
<p>Goiz bazkaldu ta, gizon, emazte,</p>
<p><foreign><hi rend='Italic'>Absolve</hi></foreign>-elizkizunera;</p>
<p>moxkortu bage geldi diranak</p>
<p>oro doaz Elizera.</p>
<p>Larraun guziko amasei Apez,</p>
<p>errikoa bat gaiñera,</p>
<p>gero pilota dutela eta,</p>
<p>ez dira arloan atzera.</p>
<p>Elizan sartu; illobietan</p>
<p>usaika da argizagia.</p>
<p>Obi-gain oro dan ool-itxeak</p>
<p>iduri du erlauntzia.</p>
<p>Aren barnean dan argi-oolak</p>
<p>eztiaren orrazia;</p>
<p>erlategi bat zin izateko,</p>
<p>bakarrik palta an eztia.</p>
<p>Erleak asi dira, beltx beltxik,</p>
<p>billatuz beren tegia.</p>
<p>Apaizek, <hi rend='Italic'><foreign>Pater noster</foreign></hi>-ka sortu</p>
<p>erle-furrunda bizia.</p>
<p>Goizean Mezan eskaiñi ziten</p>
<p>oituraz zor dan ogia;</p>
<p>orain zortziko txanpona bota,</p>
<p><foreign><hi rend='Italic'>Pater</hi></foreign> bakoitzen saria.</p>
<p>Artean, gizon-saillak bereela</p>
<p>bukatu du legez dana:</p>
<p>estolari mun, bikoa bota,</p>
<p>erreza "Aitagure" bana,</p>
<p>Eliz-atea billatu dute,</p>
<p>—ez nekatu nai belauna—.</p>
<p>Atsoek are, mun eta diru,</p>
<p>luzeago dute lana.</p>
<p>Ateratzean Josepe Motz'ek,</p>
<p>—sakristau izana baitzen—</p>
<p>begi-zearka <hi rend='Italic'><foreign>Pater</foreign></hi>-zaleai</p>
<p>gaiztoz die begiratzen.</p>
<p>«Or ari dituk, dio kanpoan,</p>
<p><foreign><hi rend='Italic'>Pater noster</hi></foreign> lardaskatzen.</p>
<p>Olako otoitzik ez diat uste</p>
<p>Jainkoak dunik onartzen».</p>
<p>«Testamenta nik garbi ipiñiko,</p>
<p>aberasten naizenean;</p>
<p>errespontsurik ez dezatela</p>
<p>bota nere eriotzean.</p>
<p>Mezetarako bitez guziak.</p>
<p>Mezerdi-itzak esatean,</p>
<p>zintzoak dituk; gure Jauna an duk</p>
<p>batean aiña bestean».</p>
<p>Errekalde'ko illobia zan</p>
<p>umez zegoen erlea:</p>
<p>ara zan biltzen, ara zabaltzen</p>
<p>andre ezpain-eragillea...</p>
<p>Furrunda aundia moteldua da,</p>
<p>isildua apaiz-jendea.</p>
<p>Pilotarako presaka dabil,</p>
<p>laburra baita atsaldea.</p>
<p>Apez gizaiso Iribaskoa</p>
<p>geldi da erle bakarra.</p>
<p>Aren otoitzaz batean il da</p>
<p>argi-oolen azken-garra.</p>
<p>Gizonek ere xurga nai dute</p>
<p>ilkizunaren ondarra.</p>
<p>Aiek plazatik irteterako,</p>
<p>gaiñean illun-abarra.</p>
<p><hi rend='Bold'>APEZEN PILOTA JOKUA</hi></p>
<p>Aldatz, Errazkin, Albisu, Uitzi,</p>
<p>Astitz, Arruitz, Madotz, Alli:</p>
<p>leenengo lauen apezek, beste</p>
<p>lautakoen apezeri.</p>
<p>Iruk iruri joka diteke;</p>
<p>baita bostek ere bosti.</p>
<p>Ontan apezak adiñekorik</p>
<p>Naparroan ez da, naski.</p>
<p>Non sortua dan esaten lan da</p>
<p>Erromarrek zuten <hi rend='Italic'>pila</hi>.</p>
<p>Norbait gure au <hi rend='Italic'><foreign>paume royal</foreign></hi>'dik</p>
<p>dala, zabaltzen dabilla.</p>
<p>Itzak arrotzak ditugula, bai;</p>
<p>baiña, ontaz zer-nai dedilla,</p>
<p>guzien gaindik euskalduna da</p>
<p><foreign><hi rend='Italic'>pelote basque</hi></foreign>'en abilla.</p>
<p>Europan, Txinan, Ameriketan,</p>
<p>munduaren zabalean,</p>
<p>gure mutillak ezaunak dira</p>
<p>gerri-biguintasunean.</p>
<p>Eunka, berreunka, pilotarekin</p>
<p>dabiltza bizi-bidean.</p>
<p>Joku eder au besteren bada,</p>
<p>nausi gu besterenean.</p>
<p>Ilkizunetan, gazte giñala,</p>
<p>egun guzian onen zai:</p>
<p>ikuskarririk, gauza atsegiñik,</p>
<p>jairik balin bada, au da jai.</p>
<p>Beso biguinez, begi zorrotzez,</p>
<p>apeza adin ez iñor gai.</p>
<p>Gizonak plazan ertzetan daude</p>
<p>noiz asiko diran erpai.</p>
<p>Astitz eta Alli, alde batetik</p>
<p>sar dirade eskas tartean;</p>
<p>Aldatz, Albisu beste sailletik;</p>
<p>gaiñerakoak ertzean.</p>
<p>Eskuan larru-zorroa sartu,</p>
<p>lotu esku-muturrean</p>
<p>itzul-iraulkan: andreek alaxe</p>
<p>ari naasia biltzean.</p>
<p>Lau apez jarri dira gaiñeko,</p>
<p><hi rend='Italic'>on </hi>ala <hi rend='Italic'>zul </hi>esateko.</p>
<p>Amabi gizon jantzi beltzekin</p>
<p>ba dira aski itzal eiteko.</p>
<p>Mutur batean botarria da</p>
<p>sakean bote egiteko;</p>
<p>bi saietsetan bi zizku ditu,</p>
<p>pilotak an gordetzeko.</p>
<p>Aitorle Jaunek ez dute ziñik</p>
<p>egin: aski da apez-itza.</p>
<p>Elkar ederki artuko dute,</p>
<p>besteek beste baderitza.</p>
<p>Galtzadun utsek Gurutz aurrean</p>
<p>eman oi zuten zin-itza.</p>
<p>Nausi zedilla begi zorrotza,</p>
<p>beso ta gerri zumitza.</p>
<p>Etxarri'k leenik bota du, goitik;</p>
<p>erdikoek ezin eldu;</p>
<p>Alli'k erantzun goitik aidean;</p>
<p>botean Uitzi'k galdu.</p>
<p>Sei jokutara leenen-kintzea</p>
<p>merke samar dute saldu.</p>
<p>Erdin daudenak an on dabiltza,</p>
<p>pilota noiz arrapatu.</p>
<p>Ertzetakoen keiñu-aldiro,</p>
<p>lepo-begiak biurkoi;</p>
<p>zakurrak ala ogi-puskari</p>
<p>erne erne begiratu oi.</p>
<p>Onetan, Alli'k bee samarretik,</p>
<p>bote okerra arturik doi,</p>
<p>Aldatz'ek gutxiz ez du gelditu:</p>
<p>ez da leen bezain luzakoi.</p>
<p>Uste ez dun arren, —zaarren ustea—</p>
<p>kakotzen asi gorputza;</p>
<p>irurogeitik gora doa, ta</p>
<p>leen ainbat nai luke luza.</p>
<p>Inguruetan ordura arteo</p>
<p>ez zitzaion iñor gauza;</p>
<p>orain Astitz'en nagusia du:</p>
<p>gazteek aurrera bultza.</p>
<p>Buru-gaiñetik ez da luzaro</p>
<p>bi aldetara pilota;</p>
<p>laister Astitz'ek geldirazi du,</p>
<p>eskas-inguruan jo-ta.</p>
<p>Ba zirudien katagorri bat</p>
<p>intxaur-gaiñean igota,</p>
<p>beso batetik zintzilik, eta</p>
<p>oiñak ezin iñon bota.</p>
<p>Gogoan daukat, bi aizkolarik</p>
<p>zugatza lurrera nai ta,</p>
<p>goi-galdorrean ikus zutela</p>
<p>katagorri bat jarrita.</p>
<p>Jetsi nai ez ta, urren intxaurra</p>
<p>ezin iritxi jauzita:</p>
<p>balankaldi bat bide ba zegon</p>
<p>biak ondotik neurtu-ta.</p>
<p>Alderditu da zugatza eta</p>
<p>lurrera asi da geldiro;</p>
<p>intxaur-adarrik urbillenera</p>
<p>salto egin du biziro...</p>
<p>Astitz onela pilotagana</p>
<p>bidera atera neurkiro.</p>
<p>Eskuetara derakarrela</p>
<p>norbaitek asmatu liro.</p>
<p>Artan, Albisu lurrean luza,</p>
<p>—igerilariak ala—.</p>
<p>Ez du gelditu, bote biurriz.</p>
<p>Zutitu da bereala,</p>
<p>gaiñetik jausi-ta, katagorri</p>
<p>intxaur-zalea bezala.</p>
<p>Juez Jauneri eskua jaso,</p>
<p>eskasa erre duala.</p>
<p>Marmari gutxi, artean; baiña</p>
<p>orduan isil-aldia.</p>
<p>Dudako baitzen, ez jakin nora</p>
<p>eroriko dan auzia.</p>
<p>Eskas aretan dago begira</p>
<p>Errazkin begi-argia;</p>
<p>ark geienetan, bere aldera</p>
<p>iraultzen erabakia.</p>
<p>Gorputza luze, besoa zaintsu,</p>
<p>igar aurpegi, sudurra;</p>
<p>karta-jokuan etzun ikasi,</p>
<p>ez zekin zer zan gezurra;</p>
<p>makar aundirik etzun gizona,</p>
<p>jan-edanean txit xuurra...</p>
<p>griña bat zizun, alarik ere:</p>
<p>eskupeta ta zakurra.</p>
<p>Udazkenean, argia baiño</p>
<p>ordu betez leen zun Meza,</p>
<p>esku-ikusitzat basoillo, oillagor,</p>
<p>usorik atxi baleza.</p>
<p>Egunik utsik ez, eta alaare</p>
<p>berak bazkaria geza...</p>
<p>Artu liteke lurrean, ainbat</p>
<p>aitzaki duen apeza.</p>
<p>Zer begi-zizta! Berreun oiñera</p>
<p>poxpolo bat irazeki</p>
<p>tiroz buruan jota; besteaz,</p>
<p>berbertan joaz, itzali.</p>
<p>Basurdeari begiak itsu</p>
<p>bala alderenduz bateti:</p>
<p>alako begik, botea non zun</p>
<p>pilotak, bear ikusi.</p>
<p>Beste Jueza Mugiro dugu:</p>
<p>garbi-garbi ikus ez omen,</p>
<p>baiñan arraia pasa bezala</p>
<p>iduri zaiola, aitortzen.</p>
<p>Bote-lekura jun dira biak.</p>
<p>Errazkiñ'ek adirazten,</p>
<p>arraian dagon belar-izpia</p>
<p>ikus dula dardaratzen.</p>
<p>Ortaz pilota erori baita</p>
<p>zut ez baiño oker-antzean,</p>
<p>kintze Astitz'ek egiña dula</p>
<p>diote bien artean.</p>
<p>Sake errestoak lekuz aldatu,</p>
<p>erdikoak barrenean.</p>
<p>Alako pranko egin dezake</p>
<p>Astitz'koak atsaldean.</p>
<p>Aurrera ari da, egan doala</p>
<p>pilota, geldi ta geldi;</p>
<p>zirauna bezain biguin besoa,</p>
<p>sugea ainbat biguin gerri.</p>
<p>Bost joku egin ark lagunekin;</p>
<p>Aldatz'en aldekoek bi.</p>
<p>Usu partida bukatua da;</p>
<p>etxera aldegiñen andi.</p>
<p>Xaldi gaiñean Baraibar'koa,</p>
<p>—aurrera baitzoan urtez—</p>
<p>etxera asi da. Esku zabala,</p>
<p>dirudik ark ezertan ez.</p>
<p>Meza a'ri denek lagundu nai ta</p>
<p>gelbiltzan ito-bearrez:</p>
<p>amar sos eman zizkidan bein, ta,</p>
<p>ez ni etxera negarrez.</p>
<p>Etxean, berriz, atsekabea,</p>
<p>dirua ostu nuela.</p>
<p>Orduan negar. Emana nunik</p>
<p>ez adirazi bereela.</p>
<p>Luzaro bage siñetsi zuten</p>
<p>ark emana zitekela.</p>
<p>Oinbeste bage itzuliko zan</p>
<p>Baraibarraa aren sakela.</p>
<p>Aren xaldiak topa baleza</p>
<p>gizaki xarpil-jantzirik,</p>
<p>eskale zala oartu eta,</p>
<p>aren parean geldirik.</p>
<p>Ala zedukan gizagaisoak</p>
<p>aspaldi erakutsirik.</p>
<p>Apeza, azkenik, itsutu zan. Bai</p>
<p>aal du zeruan argirik!</p>
<p>Astitz'ek egin tu sei jokuak;</p>
<p>besteak bitan gelditu.</p>
<p>Illunabarra gaiñera zaie;</p>
<p>egun on dute pasatu.</p>
<p>Baita besteri atsegin eman,</p>
<p>pilotan bizkor jokatu.</p>
<p>Partida, guziz eder deitzeko,</p>
<p>oiko gauza bat palta du.</p>
<p>Meza Nagusi ondoan asiz,</p>
<p>etortzen zaie eguerdia;</p>
<p>—ikuskarri au ongi ikusteko,</p>
<p>geienean eguzkia—.</p>
<p>Geroenean ezkilla jo du;</p>
<p>jokua betan geldia:</p>
<p>eskua jaso, txapela arrotu,</p>
<p>denek lurrera begia.</p>
<p>Lasta-illaren azken-aldera</p>
<p>pagadietan usoak</p>
<p>ikaraturik, ezkur-jatetik</p>
<p>arrotzen ditute egoak.</p>
<p>Egaldi aundi bat egin eta</p>
<p>billatzen berriro ostoak:</p>
<p>era berean ikusi ditut</p>
<p>nik begiraile zintzoak.</p>
<p>Jaunaren Itzak jauzi egin zun,</p>
<p>aragia artuz, mundura;</p>
<p>gure gizon ook otoitzarekin</p>
<p>egaz ein dute zerura.</p>
<p>Eztarri legun batek aurretik,</p>
<p>—apeza an bada, ark oitura—</p>
<p><foreign><hi rend='Italic'>Angelus</hi></foreign> esan, besteek erantzun;</p>
<p>mintzo ark aizeak urra.</p>
<p>Batak aldegin, besteek aldegin,</p>
<p>ba dator illun-abarra.</p>
<p>Gero ezkillak <hi rend='Italic'><foreign>Angelus</foreign></hi>-ekin</p>
<p>il gaisoen deadarra.</p>
<p>Errekalde-etxeen, urte osoan,</p>
<p>malko bageko negarra.</p>
<p>Urren asteen Pestaburu da:</p>
<p>moztu du urteak adarra...</p>
<p><hi rend='Bold'>AZKENA</hi></p>
<p>Bertsolariak oitura baitu</p>
<p>esaten urtegarrena,</p>
<p>bertsu-lan ono jakin, zer urtez</p>
<p>eman diodan azkena:</p>
<p>Kristo jaiorik emeretzireun</p>
<p>ogei ta amalaugarrena...</p>
<p>Ederrik badu, Arena du, ta</p>
<p>txarrik badu, neronena.</p>
<p><hi rend='Italic'><foreign>Doxa Theo</foreign></hi></p>
        </body>
      </text>
    </group>
  </text>
</TEI.2>

