<!DOCTYPE TEI.2 PUBLIC "-//TEI P4//DTD Main DTD Driver File//EN"
                       "http://www.tei-c.org/P4X/DTD/tei2.dtd" [
   <!ENTITY % TEI.prose    'INCLUDE' >
   <!ENTITY % TEI.linking  'INCLUDE' >
   <!ENTITY % TEI.analysis 'INCLUDE' >
   <!ENTITY % TEI.figures  'INCLUDE' >
   <!ENTITY % TEI.XML      'INCLUDE' >
   <!ENTITY % TEI.extensions.ent SYSTEM 'http://www.tei-c.org/Lite/DTD/teilitex.ent' >
   <!ENTITY % TEI.extensions.dtd SYSTEM 'http://www.tei-c.org/Lite/DTD/teilitex.dtd' >
]>
<TEI.2>
  <teiHeader>
  <fileDesc>
     <titleStmt>
        <title>Kantikak eta neurtitzak</title>
        <author>Gratien Adema - "Zaldubi"</author>
        <respStmt>Ez dauka</respStmt>
     </titleStmt>
     <extent>13.962 hitz, 95.724 karaktere</extent>
     <publicationStmt>
        <publisher>Klasikoen Gordailua [http://klasikoak.armiarma.com/]</publisher>
        <distributor>Estrata Liburuak S.L.</distributor>
        <address type='email'>klasikoak@armiarma.com</address>
        <idno type='ota'>AdemaKantikak</idno>
        <availability status='free'>Erabilpen librekoa; honoko helbidean topa daiteke (HTML, RTF eta PDF formatuetan): http://klasikoak.armiarma.com/idazlanak/A/AdemaKantikak.htm</availability>
        <date>2006</date>
     </publicationStmt>
     <sourceDesc>
        <bibl>Iturria: Kantikak eta Neurtitzak, Gratien Adema "Zaldubi" (Ales Bengoetxearen edizioa). Euskal Editoreen Elkartea, 1991</bibl>
        <notesStmt><note>Iturburuen datazioa: 1851-1901, 1991</note></notesStmt>
     </sourceDesc>
  </fileDesc>
  <encodingDesc>
     <projectDesc>Euskal literaturako testu klasikoen bilduma da KLASIKOEN GORDAILUA; testu hau berorren parte da</projectDesc>
     <refsDecl>
        <p>MENTIONED etiketa egilearenak ez diren hitzak markatzeko erabili da: hitzaurreak, aipuak, iruzkinak, e.a.</p>
    </refsDecl>
     <classDecl>
        <taxonomy id='generoa'>
            <category id='G-0'><catDesc>sailkatu gabea</catDesc></category>
            <category id='G-ANT'><catDesc>Antzerkia</catDesc></category>
            <category id='G-BER'><catDesc>Bertsoak</catDesc></category>
            <category id='G-ERL'><catDesc>Erlijioa</catDesc></category>
            <category id='G-NAR'><catDesc>Narratiba</catDesc></category>
            <category id='G-POE'><catDesc>Poesia</catDesc></category>
            <category id='G-SAI'><catDesc>Saiakera, kronika, artikuluak...</catDesc></category>
        </taxonomy>
        <taxonomy id='garaia'>
            <category id='M-0'><catDesc>sailkatu gabea</catDesc></category>
            <category id='M-16'><catDesc>XVI. mendea</catDesc></category>
            <category id='M-17-1'><catDesc>XVII. mendea - 1. erdia</catDesc></category>
            <category id='M-17-2'><catDesc>XVII. mendea - 2. erdia</catDesc></category>
            <category id='M-18-1'><catDesc>XVIII. mendea - 1. erdia</catDesc></category>
            <category id='M-18-2'><catDesc>XVIII. mendea - 2. erdia</catDesc></category>
            <category id='M-19-1'><catDesc>XIX. mendea - 1. erdia</catDesc></category>
            <category id='M-19-2'><catDesc>XIX. mendea - 2. erdia</catDesc></category>
            <category id='M-20-1'><catDesc>XX. mendea - 1. erdia</catDesc></category>
            <category id='M-20-2'><catDesc>XX. mendea - 2. erdia</catDesc></category>
        </taxonomy>
        <taxonomy id='euskalkia'>
            <category id='E-0'><catDesc>sailkatu gabea</catDesc></category>
            <category id='E-BAT'><catDesc>batua</catDesc></category>
            <category id='E-BIZ'><catDesc>bizkaiera</catDesc></category>
            <category id='E-BNA'><catDesc>behenafarrera</catDesc></category>
            <category id='E-ERR'><catDesc>erronkariera</catDesc></category>
            <category id='E-GIP'><catDesc>gipuzkera</catDesc></category>
            <category id='E-GNA'><catDesc>goi nafarrera</catDesc></category>
            <category id='E-LAP'><catDesc>lapurtera</catDesc></category>
            <category id='E-NAF'><catDesc>nafarrera</catDesc></category>
            <category id='E-ZAR'><catDesc>zaraitzuera</catDesc></category>
            <category id='E-ZUB'><catDesc>zuberera</catDesc></category>
        </taxonomy>
    </classDecl>
  </encodingDesc>
  <profileDesc>
     <textClass>
       <keywords scheme='generoa'>
         <list><item>G-POE</item></list>
       </keywords>
       <keywords scheme='garaia'>
         <list><item>M-19-2</item></list>
       </keywords>
       <keywords scheme='euskalkia'>
         <list><item>E-LAP</item></list>
       </keywords>
     </textClass>
  </profileDesc>
  </teiHeader>
  <text>
    <front>
      <docTitle>Kantikak eta neurtitzak -- Gratien Adema - "Zaldubi"</docTitle>
    </front>
    <group>
      <text>
        <front>
          <head rend='Bold'><p>I. KANTIKAK</p></head>
        </front>
        <body>
        </body>
      </text>
      <text>
        <front>
          <head rend='Bold'><p>BADA JAINKO BAT</p></head>
        </front>
        <body>
<p>Mintza zaitezte iguzki, hilargi 'ta izarrak,</p>
<p>Itsasoa, ihurtzuri, haize, hedoi, uharrak;</p>
<p>Abre, xori, arrain, ibai, mendi, zelhai, ibarrak.</p>
<p>Oi mundua! nork egin hau? hori niri erradak.</p>
<p>Jainkoak gaitu guziak egin ezdeusetarik;</p>
<p>Bethidanik zen ber-bera, zena bere baitharik.</p>
<p>Mundu hunek ez du nihor, Jaungoikoaz bertzerik,</p>
<p>Ez hastetik egilerik, ez iraunarazlerik.</p>
<p>Jainkoa da izate bat diteken handiena,</p>
<p>Bethidanik zen bezala bethi izanen dena.</p>
<p>Izpiritu garbi bat da gorphutzik ez duena,</p>
<p>Ezin ikhus, ezin ukhi, ezin negur daitena.</p>
<p>Ontasun bai edertasun, indar eta bothere,</p>
<p>Nausitasun, jabetasun, guziak ditu bere:</p>
<p>Gu denak haren meneko, haren eskuan gare;</p>
<p>Hark emanik baizen ez da gutan onik deusere.</p>
<p>Iraganak, oraikoak, ethorkizunekoak,</p>
<p>Gure gogoetak berak, bai nola-nahikoak,</p>
<p>Guziak ikhusten ditu agerian Jainkoak;</p>
<p>Debalde dire harentzat ilhunpe 'ta zokoak.</p>
<p>O Jainko egiazkoa, zu zaitut adoratzen;</p>
<p>Ahuspez, ni hain ezdeusa, natzaitzu ezeztatzen:</p>
<p>Naizen guzia zuk nauzu egin eta beiratzen.</p>
<p>Oi! ni zer bihotz-gabea, ez bazintut maitatzen!</p>
        </body>
      </text>
      <text>
        <front>
          <head rend='Bold'><p>TRINITATE SAINDUA</p></head>
        </front>
        <body>
<p>Sinhesten dut Jainko bat hiru presunetan.</p>
<p>Aita, Sem' Izpiritu deitzen direnetan.</p>
<p>Bakhotxa Jainko bat da hiru horietan.</p>
<p>Bainan Jainko bat baizen ez da hiruetan.</p>
<p>Aita lehen presuna, Semia bigarrena,</p>
<p>Izpiritu Saindua da hirugarrena.</p>
<p>Zein da zaharren edo botheretsuena?</p>
<p>hiruek berdin dute bakharrak duena.</p>
<p>Hiruak bethidanik berdin dire denez.</p>
<p>Izatez, bai botherez, bai Jainkotasunez.</p>
<p>Hiruak bat izatez, berexak presunez;</p>
<p>hiruak jainko bainan Jainko bat baizen ez.</p>
<p>Ene adimendua, hemen suntsi hadi;</p>
<p>Huntan har-zak fedea argi 'ta gidari.</p>
<p>«Sinhesten zaitut» errok mixterioari,</p>
<p>Bat beizik ez denaren hirurtasunari.</p>
<p>Aita, jainko zarena, zure bothereak</p>
<p>zeru lurrak daduzka gaindizka betheak.</p>
<p>Bizia, herioa, egunak, urtheak,</p>
<p>dire zure nahien egin-arazleak.</p>
<p>Aitarenganikako Seme eternala,</p>
<p>Jainko egiazkoa, Aita den bezala;</p>
<p>Zu gizon egin zare, hil ere bai hala,</p>
<p>Gure amodioak ekharriz hortara.</p>
<p>Izpiritu Saindua, Zu ere Jainkoa,</p>
<p>Aita Semen batasun amodiozkoa,</p>
<p>Bieri zarraizkoten argi-ta gozoa,</p>
<p>Susta diezadatzu bihotza, gogoa.</p>
        </body>
      </text>
      <text>
        <front>
          <head rend='Bold'><p>AINGERUAK</p></head>
        </front>
        <body>
<p>Oi zein eder, oi zein dohatsu,</p>
<p>Jaungoiko botheretsuak,</p>
<p>Zein garbi zituen kreatu</p>
<p>Zeruetan Aingeruak!</p>
<p>Gorphutz gabeko izpiritu,</p>
<p>Miragarri 'ta sainduak,</p>
<p>Hetarik ziren abiatu</p>
<p>jaunaren mirakuiluak.</p>
<p>Beren dohainez urguilutan</p>
<p>hainitzak baitziren jarri,</p>
<p>nausi nahiz, nahasmendutan</p>
<p>Zerua zuten ezarri.</p>
<p>Jaunaren hasarrea sutan</p>
<p>Zitzaioten han jazarri.</p>
<p>Orduan ifernura Satan</p>
<p>Erori zen izigarri.</p>
<p>Aingeru gaixtoak geroztik</p>
<p>Debru dire ifernuan;</p>
<p>Eta orai gure ondotik</p>
<p>Dabiltza dethi munduan;</p>
<p>Gure gal-arazteagatik</p>
<p>Ari zaizkigu guduan.</p>
<p>Bainan Jainkoak erorzetik</p>
<p>Beira gaitzala orduan.</p>
<p>Aingeru onak, berthutean</p>
<p>Zeren azkar egon ziren,</p>
<p>Bethikotz saindutasunean</p>
<p>jaunak finkatu zituen.</p>
<p>Orai Jainkoaren gortean</p>
<p>Oi! zein dohatsu diren!</p>
<p>Eta hek eginik lurrean</p>
<p>Oi! zenbat gauza handi den!</p>
<p>Mundura garenean sortu,</p>
<p>Jaungoikoak bakhotxari</p>
<p>Aingeru bat eman daroku</p>
<p>Begirale 'ta gidari.</p>
<p>Zenbat esker on ez diogu</p>
<p>Zor gure aingeruari!</p>
<p>Bai eta zenbat errespetu</p>
<p>Haren han izaiteari!</p>
<p>O Mikael Arkanjelua,</p>
<p>Lagun gaitzatzu guduan;</p>
<p>Luzifer etsai beltz debrua</p>
<p>Ehortz zazu ifernuan.</p>
<p>Gure Eliz' Ama saindua,</p>
<p>aita saindua buruan,</p>
<p>Izan dadila alxatua</p>
<p>Oroz gorago munduan.</p>
        </body>
      </text>
      <text>
        <front>
          <head rend='Bold'><p>MUNDUAREN HASTEA ETA GURE LEHEN BURHASOAK</p></head>
        </front>
        <body>
<p>Zerurik ez lurrik, argirik, egunik,</p>
<p>Ez zen nihun deusik oraino eginik;</p>
<p>Jainkoa bakharrik zen bera lehenik,</p>
<p>Bere baithan bethidanik.</p>
<p>Bere botherea noizbeit du alhatzen;</p>
<p>Ez denari dio badadin manatzen,</p>
<p>zeru lurrak dire orduan agertzen,</p>
<p>Bizia ere da sortzen.</p>
<p>Sei egunez hola Jainkoa zen ari</p>
<p>Izate ematen gauza bakhotxari;</p>
<p>Azkenekotz baita gizonaren aldi,</p>
<p>Berex du hau egin nahi.</p>
<p>Lur garbi puxka bat eskura du hartzen,</p>
<p>Bere itxurarat maiteki orhatzen;</p>
<p>Bere hatsa dio gainera botatzen;</p>
<p>Gizona zaio xutitzen.</p>
<p>Zein eder ahal zen orduan gizona!</p>
<p>Justu eta saindu, oi zein bihotz ona!</p>
<p>Nork erran dezake haren zoriona,</p>
<p>Jainkoak egin ziona?</p>
<p>Gizon idurirat Jauna aphaldurik</p>
<p>Mintzatzen zitzaion, ondorat heldurik.</p>
<p>Ez dela on, zion, gizona, delarik,</p>
<p>Izan dadien bakharrik.</p>
<p>Jainkoak Adami lotarik emeki</p>
<p>Sahetsetik zion hexur bat ebaki.</p>
<p>Eba zen hartarik lehen emazteki</p>
<p>Adamen laguntzat jeiki.</p>
<p>Adam eta Ebak egoitza lehena</p>
<p>Baratze bat zuten, daiten ederrena.</p>
<p>Dena zen heiena hango gozamena,</p>
<p>Salbu fruitu batena.</p>
<p>Sugeak Ebari esondatzen dako</p>
<p>Debeku fruitutik har dezan jateko:</p>
<p>«Jaten baduzue, bizirik bethiko,</p>
<p>Izanen zarete Jainko».</p>
<p>Ebak Adamekin fruitua jaten du:</p>
<p>Beren zoriona hortan zuten galdu.</p>
<p>Geroztik munduan zer kalte ez dugu,</p>
<p>Herio, gaitz eta gudu!</p>
<p>Lehen burhasoek egin bekhatua</p>
<p>Gure odolean dagoku sartua.</p>
<p>Nahiz bathaioan zaikun barkhatua,</p>
<p>Zein den ondoriotsua!</p>
<p>Zu bakharra zare, Birjina Maria,</p>
<p>Notharik deus gabe jajotu garbia.</p>
<p>Sugearen buru ikharagarria</p>
<p>Zuk jorik da eroria.</p>
        </body>
      </text>
      <text>
        <front>
          <head rend='Bold'><p>INKARNAZIONEA</p></head>
        </front>
        <body>
<p><hi rend='Italic'>Errefaua</hi></p>
<p>Jesus ona,</p>
<p>Jainko gizona,</p>
<p>Zu zare zu gure zoriona.</p>
<p>Oi! zein gaitz zen, zein etsigarri,</p>
<p>Bekhatuaren kaltea!</p>
<p>Ez balitz gutaz urrikari</p>
<p>Gerthatu Jainko Semea.</p>
<p>Bekhatuaren hutsa nor zen</p>
<p>Ezeztaraz zezakenik?</p>
<p>Aitari buruz Semea baizen</p>
<p>Ez zen ahala zuenik.</p>
<p>Zuhaur zinen, Jainko Semea,</p>
<p>Gure ordain bilhakatu,</p>
<p>Eta mundu dohakabea</p>
<p>Hola zinuen salbatu.</p>
<p>Hartuz gureak bezalako</p>
<p>Gorphutz eta arima bat,</p>
<p>Birjina baten sabeleko</p>
<p>Haur zinen jautsi gutarat.</p>
<p>Izpiritu Sainduaganik,</p>
<p>Birjina guziz garbia,</p>
<p>Zu bethi birjina izanik</p>
<p>Amatu zinen, Maria.</p>
<p>Horra izate Jainkozkoa</p>
<p>Gugatik haragitua,</p>
<p>Jainko-Gizon, Gizon-Jainkoa,</p>
<p>Ordutik Jesus deitua.</p>
<p>Jainkotasun, gizontasuna,</p>
<p>Bi natura ditu betan;</p>
<p>Bainan bakharra da presuna</p>
<p>Bi natura horietan.</p>
<p>Jainkoaren zinezko Ama</p>
<p>Baita Birjina Maria,</p>
<p>Izen hoi du zuzen emana,</p>
<p>Jainko Semetik jaria.</p>
<p>Gizontzeak ez du gutitu</p>
<p>Jesusen Jainkotasuna;</p>
<p>Jainko Gizonak du goititu</p>
<p>Berekin gizontasuna.</p>
<p>Gizonaren jainkoztatzeko</p>
<p>Jainkoa da gizon egin,</p>
<p>Gu zeruraino alxatzeko</p>
<p>Zerutik da lurrerat jin.</p>
<p>Guretzat gizon egin eta</p>
<p>Hil zarena, Jesus ona,</p>
<p>Zuk merezituz baizen ez da</p>
<p>Salbatzen ahal gizona.</p>
<p>Jainkoaren Ama saindua,</p>
<p>Guk ere ama zaitugu.</p>
<p>Ama maite botheretsua,</p>
<p>Ai! urrikal zakizkigu.</p>
        </body>
      </text>
      <text>
        <front>
          <head rend='Bold'><p>JESUSEN BIZIA</p></head>
        </front>
        <body>
<p>Bethelemeko heian, negu bihotzean,</p>
<p>Jesus haurra sortu zen, Eguerri gauean.</p>
<p>Artzainek, Erregeek lehenik dute han</p>
<p>Adoratu Jainkoa gizontasunean.</p>
<p>Jesus errege dela, Herodes entzunik,</p>
<p>Hark tronua khen dezon lotsa da jadanik.</p>
<p>Haur guzien hiltzeko manua emanik,</p>
<p>Jesus hil nahi luke hetan atzemanik.</p>
<p>Berri hori Josepek zuenean jakin,</p>
<p>Ihes gan zen harturik Haurra amarekin.</p>
<p>Hiru urthe Egypton egon ziren behin;</p>
<p>Herodes hil zenean gero etxera jin.</p>
<p>Jesus, Maria, Josep, o zer familia!</p>
<p>Nazaretheko etxe hartako loria!</p>
<p>Hogoi-ta hamar urthez Jesusen bizia</p>
<p>Aphaltasunean zen iragan guzia.</p>
<p>Gero zen abiatu Jesus predikatzen,</p>
<p>Bere botherearen jendetan agertzen,</p>
<p>Bere erresumatzat Elizaren biltzen.</p>
<p>Apostoluetarik lan hortan hasi zen.</p>
<p>Osteka Judearen barne 'ta hauzotik</p>
<p>Eriak bai sendoak zarraizkon ondotik.</p>
<p>Askotan jende sorkha soberarengatik,</p>
<p>Petriren untzitik zen mintzo itsasotik.</p>
<p>Erien sendatzea, hil hotzen piztea,</p>
<p>Itsaso 'ta haizeen manatuz heztea,</p>
<p>Bortz mila gizon gose bortz ogiz haztea:</p>
<p>Jesusen bizia zen holakoz bethea.</p>
<p>Zeren bere berthutez hain zen miragarri,</p>
<p>Gaixtaginak zitzaizkon Jesusi jazarri.</p>
<p>Hoien higuintzak zion ondotik ekharri</p>
<p>Bere heriotzea, gure salbagarri.</p>
        </body>
      </text>
      <text>
        <front>
          <head rend='Bold'><p>JESUSEN AZKEN AFARIA</p></head>
        </front>
        <body>
<p><hi rend='Italic'>Errefaua</hi></p>
<p>Adora dezagun mendeen mendetan</p>
<p>Jesus Jainko Jauna Sakramendu huntan.</p>
<p>Jesus amodioz bihotza gaindian,</p>
<p>Zein miragarri zen azken afarian!</p>
<p>Guretzat zelarik hiltzerat abian,</p>
<p>Gerokotz ere zen gurekin nahian.</p>
<p>Apostolueri erraten diote:</p>
<p>«Ni gaur saldua naiz; bihar hilen naute.</p>
<p>Aitarenganako denbora zait bethe.</p>
<p>Huna orai zenbat zaituztedan maite».</p>
<p>Ogia harturik mintzo da Jainkoa;</p>
<p>«Hau da ene Gorphutz gurutzerakoa».</p>
<p>Gero kanbiatuz orobat arnoa:</p>
<p>«Hau dut ene odol ixuri gogoa».</p>
<p>«Ene Gorphutz hau da zuen janaria;</p>
<p>Ene Odol hau da zuen edaria.</p>
<p>Hautan dut finkatzen Testament berria,</p>
<p>Zuekin neraukan bihotz-lokharria».</p>
<p>Sakrifizio 'ta Sakramendu Saindu,</p>
<p>Jesusek egoitza gurekin hemen du.</p>
<p>Gu nahiz alxatu bera da aphaldu;</p>
<p>oro nahi baitu beregana bildu.</p>
<p>Ogi eta arno itxurez iduri,</p>
<p>Itxuretan Jesus itzaltzen da guri:</p>
<p>Izatez hargatik ez arno ez ogi;</p>
<p>Jesus ber-bera da Sakramendu hori.</p>
<p>Aldare Sainduko Sakrifizioa</p>
<p>Ber-bera da nola Galbariokoa;</p>
<p>Berdin-berdina da bien balioa,</p>
<p>Bietan bera da Bitima Jainkoa.</p>
<p>Gurutzean Jesus odolez hustu zen;</p>
<p>Odol bera dugu Mezan ezagutzen.</p>
<p>Bainan Mezan ez du odolik ixurtzen,</p>
<p>Pizturik ez baita gehiago hiltzen.</p>
<p>Iduri bakhotxa zathitzen denean,</p>
<p>Jesus osorik da zathi bakhotxean:</p>
<p>Jesus ez da hausten, ostia haustean,</p>
<p>Ez eta mendratzen, hura gutitzean.</p>
<p>Mixterio huni, o Kristau maitea,</p>
<p>Gorphutzeko begiz bakharrik ez beha:</p>
<p>Huntako begia da guziz Fedea.</p>
<p>Bihotz garbiak du bixta hoi hobea.</p>
<p>Jaten du justuak, jaten du gaixtoak;</p>
<p>Barnez nor zer garen badaki Jainkoak.</p>
<p>Gerokotz hargatik zer ondorioak!</p>
<p>Loriazko edo zorigaitzezkoak.</p>
<p>Huna Aingeruen Ogia nun dugun,</p>
<p>zeruko bidean hazkurri 'ta lagun.</p>
<p>Nor ere ez baita garbi ez fededun,</p>
<p>Huntarik jan gabe geldi bedi urrun.</p>
<p>Jesusek nahi du gohazkon guziak,</p>
<p>Arimak xahurik, xuritan jauntziak,</p>
<p>Ez bagare haren haragiz haziak,</p>
<p>Ez dezake iraun gu baithan graziak.</p>
<p>Jesusek gu baithan delarik egoiten,</p>
<p>Oi! zenbat grazia darokun emaiten.</p>
<p>Gu ere lorios hil eta pitz gaiten,</p>
<p>Bera da hazitzat gutarat eraiten.</p>
<p>Adoratzen zaitut, o Jesus maitea,</p>
<p>Aldaretik zaude orai niri beha,</p>
<p>Ezagutzen nauzu ni bekhatorea,</p>
<p>Urrikal zakizkit, o Salbatzilea!</p>
        </body>
      </text>
      <text>
        <front>
          <head rend='Bold'><p>JESU KRISTOREN PASIONEA</p></head>
        </front>
        <body>
<p>Azken afaritikan</p>
<p>gauari behera,</p>
<p>Jesus atheratu zen</p>
<p>othoitz egitera.</p>
<p>Oliben baratzean,</p>
<p>hantxe dago bera...</p>
<p>Betbetan horra non den</p>
<p>erortzen lurrera.</p>
<p>Zerk aurdiki othe du</p>
<p>Jesus Jauna hola?</p>
<p>Agonian ahuspez</p>
<p>horra non dagola,</p>
<p>Bere heriotzea</p>
<p>bixtara zaiola.</p>
<p>Izerdiarekilan</p>
<p>dohako odola.</p>
<p>Bere agoniako</p>
<p>kalitza khiratsa</p>
<p>Iretsi behar eta,</p>
<p>oh! zenbat den lotsa!</p>
<p>Munduko bekhatuak</p>
<p>betan eta baltsa!...</p>
<p>Nola baita lehertuz</p>
<p>arnotzen mahatsa.</p>
<p>Judas bere Nausiaz</p>
<p>ixilka zokhotan</p>
<p>Juduekin ari zen</p>
<p>aspaldi tratutan.</p>
<p>Hoita-hamar pezeta,</p>
<p>horra zenbatetan</p>
<p>Saldu duen Judasek</p>
<p>Jesus arras hortan.</p>
<p>Soldatu tropa baten</p>
<p>bera aintzineko,</p>
<p>Heldu da Judas, eta,</p>
<p>ez huts egiteko,</p>
<p>Nori ere musu bat</p>
<p>emanen baitako,</p>
<p>Hori da seinalea,</p>
<p>hori lot bekizko.</p>
<p>Baratzean sarturik,</p>
<p>jada gau beltza zen,</p>
<p>Jesus bere lekuan</p>
<p>dute atzematen.</p>
<p>Musu maltzur bat dio</p>
<p>Judasek ematen.</p>
<p>Jesusek: «Aixkidea,</p>
<p>zer ari haiz hemen?»</p>
<p>Ihes abian ziren</p>
<p>denak harrituak.</p>
<p>«Har nazazue», dio</p>
<p>Jesus amultsuak.</p>
<p>Hedatzen diotzate</p>
<p>besoak, eskuak.</p>
<p>Orduan lotzen zaizko</p>
<p>laster soldadoak.</p>
<p>Jerusalem barnerat</p>
<p>orai deramate;</p>
<p>Gauak gauari presan</p>
<p>jujatu behaute.</p>
<p>Kaifasen tribunala</p>
<p>ospeka da bethe.</p>
<p>Jesus pasoka, thuka,</p>
<p>hantxe dabilkate.</p>
<p>Bertze Apostoluak</p>
<p>ganak ziren ihez,</p>
<p>Bakharrik zen jarreiki</p>
<p>Jesusi Piarres.</p>
<p>Ezkaratzetik beha</p>
<p>han zagon beldurrez,</p>
<p>Zer othe zuten bada</p>
<p>eginen Jesusez.</p>
<p>Kaifasen neskatoa</p>
<p>zitzaion ohartu.</p>
<p>«Errazu, Jesus horren</p>
<p>laguna zare zu».</p>
<p>Piarresek egiten</p>
<p>dio juramentu,</p>
<p>Ez duela hark Jesus</p>
<p>nihon ezagutu.</p>
<p>Piarresek Nausia</p>
<p>ukhatu orduko</p>
<p>Gauerdiko oilarra</p>
<p>kantuz hasi zako.</p>
<p>Jesusek ja errana</p>
<p>gogora dohako:</p>
<p>«Oilarrak jo gabe nauk</p>
<p>hik gaur ukhatuko».</p>
<p>Ohartzen da Nausia</p>
<p>beha dagokola.</p>
<p>Behatze hark jo dio</p>
<p>bihotzaren zola.</p>
<p>Badoha handik laster,</p>
<p>nigar dariola.</p>
<p>Piarres gehiago</p>
<p>ez daite kontsola.</p>
<p>Kaifasek: «Nor haiz?» dio</p>
<p>Jesusi galdetzen.</p>
<p>Jesusek: «Ni, Kristo naiz»</p>
<p>dio ihardesten.</p>
<p>Denak dire orduan</p>
<p>oihuz abiatzen:</p>
<p>«Ez haiz, hi, blasfemio</p>
<p>egile bat baizen».</p>
<p>Lekhukoak mintzatzen</p>
<p>abiatzen dire;</p>
<p>Gezurrean aurkituz</p>
<p>bai ixilzen ere.</p>
<p>Aitzinat oihuz daude</p>
<p>guziak halere:</p>
<p>«Hilzea merezi du;</p>
<p>ez barkha batere».</p>
<p>Gurutzean hilzea</p>
<p>duela merezi,</p>
<p>Kaifasek igortzen du</p>
<p>Jesus Pilatusi.</p>
<p>Pilatus hori baitzen</p>
<p>gobernuko nausi,</p>
<p>Horren baimena zuten</p>
<p>behar ardietsi.</p>
<p>Zertan othe den bada</p>
<p>Jesusen hobena,</p>
<p>Pilatusek nahi du</p>
<p>berak jakin dena.</p>
<p>Bilhatu eta deusik</p>
<p>ezin atzemana.</p>
<p>«Nik, ez, horren hilzea</p>
<p>ez dezaket mana».</p>
<p>Guziek berriz oihu:</p>
<p>«Bai kondena zazu;</p>
<p>Cesar enperadorek</p>
<p>etsai gaitz bat hau du.</p>
<p>Hunen alde bazare,</p>
<p>guardia emazu;</p>
<p>Ezen zure kargutik</p>
<p>har khenduko zaitu».</p>
<p>Orhoiturik hilzerat</p>
<p>kondenatuetan</p>
<p>Libraraz dezakela</p>
<p>batto egun hartan:</p>
<p>«Barrabas ala Jesus,</p>
<p>zoin da bi hoietan...</p>
<p>Hots! behauzue erran,</p>
<p>zoin?... libra dezadan».</p>
<p>—«Libra zazu Barrabas».</p>
<p>—«Ordean, Barrabas</p>
<p>Gizon hilzaile bat da;</p>
<p>Nik hura libraraz!»</p>
<p>—«Bai libra zazu hura,</p>
<p>eta hau hilaraz;</p>
<p>Bertzenaz Cesarekin</p>
<p>etsai zare arras».</p>
        </body>
      </text>
      <text>
        <front>
          <head rend='Bold'><p>EGUBERRI</p></head>
        </front>
        <body>
<p><hi rend='Italic'>Artzainek</hi></p>
<p>Gau min huntan,</p>
<p>Argi eder hunek gu</p>
<p>Nundik argitzen gaitu,</p>
<p>Orai bet-betan?</p>
<p><hi rend='Italic'>Aingeruek</hi></p>
<p>Ez, ez izan</p>
<p>Beldurrikan,</p>
<p>Salbatzailea baita sortu gau huntan.</p>
<p>Huna nun den,</p>
<p>Bethelemen,</p>
<p>Haur ttiki bat egina zuentzat hemen.</p>
<p><hi rend='Italic'>Artzainek</hi></p>
<p>Oi! hauxe da</p>
<p>Aingeruzko kantua!</p>
<p>Jausten zaiku zerua</p>
<p>Guri lurrera.</p>
<p><hi rend='Italic'>Aingeruek</hi></p>
<p>Ez, ez izan</p>
<p>Beldurrikan, <foreign>etc</foreign>...</p>
<p><hi rend='Italic'>Aingeruek</hi></p>
<p>Heia txar bat,</p>
<p>Hura da sor lekhua</p>
<p>Duena hautatua</p>
<p>Jaunak beretzat.</p>
<p><hi rend='Italic'>Artzainek</hi></p>
<p>Guazen, guazen,</p>
<p>Higi gaiten;</p>
<p>Bethelemerat gaitu Jaunak galdetzen.</p>
<p>Haur maitea</p>
<p>Gure beha</p>
<p>Lastoan han dagoku, Salbatzailea.</p>
<p><hi rend='Italic'>Aingeruek</hi></p>
<p>Zein maiteki</p>
<p>Duen amak troxatzen,</p>
<p>Bulharrez kontsolatzen,</p>
<p>Haur gaixo hori!</p>
<p><hi rend='Italic'>Artzainek</hi></p>
<p>Guazen, guazen,</p>
<p>Higi gaiten; <foreign>etc</foreign>...</p>
<p><hi rend='Italic'>Aingeruek</hi></p>
<p>O gizona,</p>
<p>Hi salbatu beharrez</p>
<p>Zagok haurra nigarrez,</p>
<p>Askan etzana.</p>
<p><hi rend='Italic'>Artzainek</hi></p>
<p>Guazen, guazen,</p>
<p>Higi gaiten; <foreign>etc</foreign>...</p>
<p><hi rend='Italic'>Aingeruek</hi></p>
<p>Jainkoari</p>
<p>Loria zeruetan;</p>
<p>Bakea mundu huntan</p>
<p>Jende onari.</p>
<p><hi rend='Italic'>Artzainek</hi></p>
<p>Guazen, guazen,</p>
<p>Higi gaiten;</p>
<p>Bethelemerat gaitu Jaunak galdetzen.</p>
<p>Haur maitea</p>
<p>Gure beha</p>
<p>Lastoan han dagoku, Salbatzailea.</p>
        </body>
      </text>
      <text>
        <front>
          <head rend='Bold'><p>GURUTZE SAINDUARI</p></head>
        </front>
        <body>
<p><hi rend='Bold'>(1877)</hi></p>
<p>Zure besotan, oi Gurutzea,</p>
<p>Hil zaiku Jesus maitea:</p>
<p>haren gurutzefikatzailea</p>
<p>Ni naiz ni bekhatorea!</p>
<p><hi rend='Italic'>Guziek errepika</hi></p>
<p>Oi Gurutzea! Oi Gurutzea!</p>
<p>Gurutze saindu maitea!</p>
<p>Jesukristoren Odolak zaitu</p>
<p>Galbarioan gorritu:</p>
<p>Deusek geroztik munduan ez du</p>
<p>Zuk bezenbat dirdiratu.</p>
<p>Bertzorduz hemen etsai gaixtoa</p>
<p>Zutaz izan zen ehoa:</p>
<p>Zure indarra da Jainkozkoa,</p>
<p>Deusek ezin hautsizkoa.</p>
<p>Etsaiarekin bethi guduan</p>
<p>hemen gabilza munduan:</p>
<p>Pharatzen bazaizkigu buruan,</p>
<p>Oi gu nork bentzu orduan!</p>
<p>Jesukristori zurekin baizen</p>
<p>Ez da nihor jarraikitzen.</p>
<p>Zure bidetik da bethi zuzen</p>
<p>Kristaua zerurat heltzen.</p>
        </body>
      </text>
      <text>
        <front>
          <head rend='Bold'><p>IZAR DISTIRANTA</p></head>
        </front>
        <body>
<p>Izar distiranta,</p>
<p>Jaunaren lilia,</p>
<p>Dugun orok kanta:</p>
<p>Agur, Maria.</p>
<p>Zu zinen hastetik</p>
<p>Berex ezarria,</p>
<p>Lehen bekhatutik</p>
<p>Garbi-garbia.</p>
<p>Sainduen artean</p>
<p>Denetan gorena,</p>
<p>Jaunaren gortean</p>
<p>Zare lehena.</p>
<p>Zu zare Jesusen</p>
<p>Ama dohatsua,</p>
<p>Zu bekhatorosen</p>
<p>Ihes lekhua.</p>
<p>Zu zare Sainduen</p>
<p>Zeruko gozoa,</p>
<p>Eta Aingeruen</p>
<p>Bozkarioa.</p>
<p>Zeruko grazien</p>
<p>Ardiestailea,</p>
<p>Zu zare guzien</p>
<p>laguntzailea.</p>
<p>Gure etsaiekin</p>
<p>Guduan, zu gabe,</p>
<p>Gure indarrekin</p>
<p>Gu deus ez gare.</p>
<p>Munduak engana</p>
<p>Eta gal ez gaitzan,</p>
<p>Har gaitzatzu, Ama,</p>
<p>Zure gerizan.</p>
<p>Oren latzgarria</p>
<p>Heltzen zaikunean,</p>
<p>Zaude, o Maria,</p>
<p>Gure aldean.</p>
        </body>
      </text>
      <text>
        <front>
          <head rend='Bold'><p>AMODIO BIRJINA MARIARI</p></head>
        </front>
        <body>
<p><hi rend='Bold'>(1877)</hi></p>
<p>Maite zaitut, o Birjina Maria,</p>
<p>Eta bethi zaitut maitatuko.</p>
<p>Ama maitagarria.</p>
<p>Nere bihotz guzia</p>
<p>Izan bedi zuretzat bethiko!</p>
<p>Nor liteke bihotz bat izan eta,</p>
<p>Zu maitatu gabe lagokenik?</p>
<p>Nik zu nola ez maita?</p>
<p>Ene baithan ez baita</p>
<p>Zu maitatuz baizen zorionik.</p>
<p>Bainan ene bihotzaren ahala</p>
<p>Hain da ahul eta hain da guti!</p>
<p>Ai! nik ere oxala!</p>
<p>Aingeruek bezala,</p>
<p>Ama, zure maitatzen banaki!</p>
<p>O Maria, zure bihotz barnetik</p>
<p>Salta bekit phindar bat nitara.</p>
<p>Zure amodiotik</p>
<p>Han su lothuz geroztik,</p>
<p>Erretzetik ez nadien bara.</p>
<p>Zu baitharik pizturikako garraz</p>
<p>Maita niro Jesus gehiago:</p>
<p>Nere bihotz bakharraz</p>
<p>Edo nere indarraz,</p>
<p>Deus ez dirot, Ama, zuri nago.</p>
<p>Ez banauzu ni zuk bethi laguntzen,</p>
<p>Zein erorkor naizen badakizu.</p>
<p>Arren, zeren ez naizen</p>
<p>Bekhatoros bat baizen;</p>
<p>Zure haurra urrikal bekizu.</p>
        </body>
      </text>
      <text>
        <front>
          <head rend='Bold'><p>MARIA BEKHATURIK GABE KONTZEBITUA</p></head>
        </front>
        <body>
<p><hi rend='Bold'>(1877)</hi></p>
<p><hi rend='Italic'>Batek</hi></p>
<p>Amodio ohore</p>
<p>Ama Birjinari,</p>
<p>Maria notha gabe</p>
<p>Kontzebituari.</p>
<p><hi rend='Italic'>Guziek</hi></p>
<p>Agur, agur, agur Maria.</p>
<p>Agur, agur, agur Maria.</p>
<p>Gure lehen aitamen</p>
<p>Bekhatuak ez du</p>
<p>Sekulan Mariaren</p>
<p>Arima goibeldu.</p>
<p>Bekhatu gabekorik</p>
<p>Adamen arrazan</p>
<p>Ez zu bezalakorik</p>
<p>Ez da nihoiz izan.</p>
<p>Maria zu hain garbi</p>
<p>Hain saindu sorthua,</p>
<p>Zuk duzu sugeari</p>
<p>Lehertu burua.</p>
<p>Jaunak zu bethidanik</p>
<p>zintuen beiratzen,</p>
<p>Zure Seme zuganik</p>
<p>Sortzekoa baitzen.</p>
<p>Jainkoaren eskutik</p>
<p>Ez da atheratu</p>
<p>obrarik hain ederrik</p>
<p>Nola baitzare zu.</p>
<p>O Birjina Maria,</p>
<p>zer konpara zuri?</p>
<p>Elhur egin berria</p>
<p>Ez zait aski xuri.</p>
<p>Zure baithan Maria,</p>
<p>Berthutea dago</p>
<p>Mendiko ithurria</p>
<p>Baino garbiago.</p>
<p>Zutan gauza handiak</p>
<p>Jaunak egin ditu,</p>
<p>Eta haren graziak</p>
<p>Zaizkitzu gainditu.</p>
<p>Jaunaren baratzeko</p>
<p>Lore hautatua,</p>
<p>Gizon da eta Jainko</p>
<p>Zure fruitua.</p>
<p>Emazte pare gabe</p>
<p>Jainkoak egina,</p>
<p>Amatuz geroz zare</p>
<p>Gelditu Birjina.</p>
<p>Oi zu Birjina Saindu</p>
<p>Jainkoaren Ama!</p>
<p>Amatzat guri zaitu</p>
<p>Semeak emana.</p>
<p>Zure semea hiltzen</p>
<p>Ari zelarikan</p>
<p>Gutaz amatu zinen</p>
<p>Dolore handitan.</p>
<p>Oi zein puxanta zaren</p>
<p>Birjina Maria,</p>
<p>Zeruko loriaren</p>
<p>Erdian jarria!</p>
<p>Zure haurren othoitza</p>
<p>Othoi entzun zazu.</p>
<p>Ama zure laguntza</p>
<p>Zerutik iguzu.</p>
<p>Gure Ama maitea,</p>
<p>Zuk othoi zerutik</p>
<p>Eskualdunen Fedea</p>
<p>Idukazu xutik.</p>
<p>Eliz' eta Frantzia</p>
<p>Dagotzu nigarrez,</p>
<p>Zureganik Maria</p>
<p>Laguntza beharrez.</p>
<p>Lagun zazu Eliza</p>
<p>Zure bothereaz.</p>
<p>Bothere berak beza</p>
<p>Frantzia altxaraz.</p>
        </body>
      </text>
      <text>
        <front>
          <head rend='Bold'><p>OTHOI AMA MAITEA,</p></head>
        </front>
        <body>
<p><hi rend='Bold'>URRIKAL ZAIZKIGU</hi></p>
<p><hi rend='Bold'>(1877)</hi></p>
<p>Uholde baten pare orai bekhatuak</p>
<p>Gaindiz bazter guziak ditu hondatuak.</p>
<p>Nun dire fededunak? nun dire justuak?</p>
<p>Azken eguna hurbil othe du munduak?</p>
<p><hi rend='Italic'>Errefaua</hi></p>
<p>Othoi Ama maitea,</p>
<p>Urrikal zaizkigu,</p>
<p>Jainko zure Semea</p>
<p>Hasarre baitugu.</p>
<p>Nor da gure artean erran dezakenik?</p>
<p>«Ez naiz ni deusen beldur; nik ez dut hobenik».</p>
<p>Zuk dirozu Maria, hain garbi izanik,</p>
<p>Gure grazi' ardiets jainkoarenganik.</p>
<p>Zuri gaude Maria,</p>
<p>Oihu-ta nigarrez.</p>
<p>Jaunaren justizia</p>
<p>Eztitu beharrez.</p>
<p>Gizonen arbuioek aserik Jainkoa,</p>
<p>Bere azotearen higitzera doha.</p>
<p>Nork orai atxik liro Jaunaren besoa?</p>
<p>Zu zare zu Maria indar hartakoa.</p>
<p>Othoi Ama maitea</p>
<p>Urrikal zaizkigu;</p>
<p>Jaiko zure Semea</p>
<p>Hasarre baitugu.</p>
<p>Jaunaren justiziaz ikharetan gaude:...</p>
<p>Othoi, Ama, jar zaite zure haurren alde.</p>
<p>Harengana nor hurbil, nor ager zu gabe?</p>
<p>Zu zaitugu zu haren bihotzaren jabe.</p>
<p>Zuri gaude Maria</p>
<p>Oihu-ta nigarrez.</p>
<p>Jaunaren justizia</p>
<p>Eztitu beharrez.</p>
<p>Jauna, aithortzen dugu: gutarik hainitzi,</p>
<p>Zuri zer zor dautzugun zitzaikun ahantzi.</p>
<p>Gure Fedea dugu aphaltzerat utzi...</p>
<p>Eskualdunarenganik hori zaitzu gaitzi!...</p>
<p>Othoi Ama maitea,</p>
<p>Urrikal zaizkigu;</p>
<p>Jainko zure Semea</p>
<p>Hasarre baitugu.</p>
<p>Lehengo Fede hura berritz pitz dakigun,</p>
<p>O fededunen Ama, zuk gaitzatzu lagun.</p>
<p>Bai! Eskualdunek hemen hitz eman dezagun,</p>
<p>Bethi zinez izanen garela fededun.</p>
<p>Bai! Eskualdunek hemen</p>
<p>Hitz eman dezagun,</p>
<p>Bethi zinez izanen</p>
<p>Garela fededun.</p>
<p>Elizaren argia Erroman hain handi;</p>
<p>Gaixtaginen nahia laite hil baladi...</p>
<p>Zuri gare Maria denak oihuz ari:</p>
<p>Emozu bitoria Aita Sainduari.</p>
<p>Zuri gare Maria</p>
<p>Denak oihuz ari:</p>
<p>Emozu bitoria</p>
<p>Aita Sainduari.</p>
        </body>
      </text>
      <text>
        <front>
          <head rend='Bold'><p>AMA BIRJINA LURDEKOARI</p></head>
        </front>
        <body>
<p><hi rend='Italic'>Airea: Atzar gaiten atzar lotarik...</hi></p>
<p><hi rend='Italic'>Errepikaz guziek</hi></p>
<p>Guazen, guazen, galdetzen gaitu</p>
<p>Ama Birjinak Lurdera:</p>
<p>Dugun ikus nun den agertu</p>
<p>Guazen Lurdeko Harpera.</p>
<p><hi rend='Italic'>Batek</hi></p>
<p>Eskualherrian entzun dugu</p>
<p>Mirakuilu baten fama:</p>
<p>Lurdesen ikusi omen du</p>
<p>haur batek Jesusen Ama.</p>
<p><hi rend='Italic'>Guziek: </hi>Guazen, guazen, galdetzen gaitu.</p>
<p>Hamalau urtheko nexka bat</p>
<p>Deitzen zena Bernadeta</p>
<p>ur hegiko zariketarat</p>
<p>Zoan suko abarketa.</p>
<p>Harrabots handi bat entzunik,</p>
<p>Zer othe zen beha zagon.</p>
<p>Andre bat harroketan xutik</p>
<p>Agertu omen zitzaion.</p>
<p>Harpe betetik goraxago</p>
<p>Zilhoska baten erdian,</p>
<p>Ama Birjina beha dago</p>
<p>Bernadetari lorian.</p>
<p>Argi xuriz bezti omen zen</p>
<p>Eta xoragarri eder.</p>
<p>Haur bihotz garbi bati baizen</p>
<p>Ez zaiteken hala ager.</p>
<p>Erran omen zion haur hari</p>
<p>Ithurri bat bazela han:</p>
<p>Edan zezala, eta garbi</p>
<p>Zadiela ur berean.</p>
<p>Harpe hartan ez baitzen urik</p>
<p>Lehen sekulan ikusi:</p>
<p>Bernadetak han ithurririk</p>
<p>Nihun ez zezaken kausi.</p>
<p>Bernadetak harpe xokhoan</p>
<p>Eskuz xilhaturik lurra,</p>
<p>Bet betan hark egin xiloan</p>
<p>Sortzen hor hasten da ura.</p>
<p>Ithurri bat nasaia orai</p>
<p>Erran dute han badela</p>
<p>Sendatzen handiak ere bai</p>
<p>Ur hark egin dituela.</p>
<p>Gero hau erran zion omen</p>
<p>Birjinak Bernadetari:</p>
<p>«Eliza bat nahi dut hemen;</p>
<p>Errozute aphezeri».</p>
<p>Hau ere omen zion erran:</p>
<p>«Mintza zaite Bernadeta,</p>
<p>Jendea proasionean</p>
<p>Hunat bil dadin osteka».</p>
<p>Bernadetak zion Maria</p>
<p>Oihuz zagola gutara:</p>
<p>«Othoitz eta penitzentzia</p>
<p>Egizue-ta ez bara».</p>
<p>Bertze behin zen saminago</p>
<p>Ama Birjinaren hitza:</p>
<p>«Ez dirot atxik gehiago</p>
<p>Jaunaren beso borthitza».</p>
<p>Hau da galdegin zioena</p>
<p>Haurrak gero Birjinari:</p>
<p>«Andre ona, zure izena</p>
<p>Erradazu othoi niri».</p>
<p>Andrea orduan eman zen,</p>
<p>Zeru ederrari beha;</p>
<p>Zioelarik: «Ni naiz deitzen</p>
<p>jaiotze notha gabea!»</p>
        </body>
      </text>
      <text>
        <front>
          <head rend='Bold'><p>LURDEKO HARPE SAINDUAREN AINTZINEAN KANTATZEKOA</p></head>
        </front>
        <body>
<p><hi rend='Bold'>(1877)</hi></p>
<p><hi rend='Italic'>Boz batek</hi></p>
<p>Huna, huna, Harpe saindua!</p>
<p>Belhaunika gaiten hemen;</p>
<p>Birjinaren ager lekhua...</p>
<p>Beha horrat: horra nun den.</p>
<p><hi rend='Italic'>Guziek</hi></p>
<p>Horra, horra, Harpe Saindua!</p>
<p>Hor agertu zen Maria:</p>
<p>Huna mirakuiluz sortua</p>
<p>Birjinaren ithurria.</p>
<p>Noiz ere hunat baitzen jautsi</p>
<p>Ama Birjina zerutik,</p>
<p>Harroka, larre eta sasi,</p>
<p>Hemen ez zen bertze deusik.</p>
<p>Bernadeta hortxetik zagon</p>
<p>Ama Birjinari beha:</p>
<p>Guretzat ere o zein den on,</p>
<p>Orai hemen izaitea!</p>
<p>Hauxe da hemen gerthatzeko</p>
<p>Gauzaren hunkigarria!</p>
<p>Gutarat hala ethortzeko,</p>
<p>Zu behar zinen Maria!</p>
<p>Bernadeta bezein garbirik</p>
<p>Ez baitzen nihor izatu,</p>
<p>Ez zen hura beizik bihirik</p>
<p>Agertze hortaz gozatu.</p>
<p>Horra harroka hortan xutik</p>
<p>Orduko haren itxura;</p>
<p>Huna zurrutan ithurritik</p>
<p>Hark sorrarazizko ura.</p>
<p>Ama Birjinak erran hitzak</p>
<p>Handizki dire obratu.</p>
<p>Hark galdatu zuen elizak</p>
<p>Harpe hau du khoroatu.</p>
<p>Osteka noiz nahi geroztik,</p>
<p>Birjinak erran bezala,</p>
<p>Zeruko grazien ondotik</p>
<p>Jendea hemen dabila.</p>
<p>Mundu guziak badakitza</p>
<p>Hemengo mirakuiluak,</p>
<p>Nun nahi azkarrik dabiltza</p>
<p>Eri hemen sendatuak.</p>
<p>Gorphutz eri guziak baino</p>
<p>Arimak beharragoak,</p>
<p>Usuago dire oraino,</p>
<p>Hemen pizturikakoak.</p>
<p>Eskualdunak huna nun garen</p>
<p>Maria zure oinetan;</p>
<p>Lagun gaitzatzu Fedearen</p>
<p>Begiratzen gure baithan.</p>
<p><hi rend='Italic'>Orai hori bera guziek errepikaz</hi></p>
<p>Eskualdunak huna nun garen</p>
<p>Maria zure oinetan;</p>
<p>Lagun gaitzatzu Fedearen</p>
<p>Begiratzen gure baithan.</p>
<p><hi rend='Italic'>Boz batek</hi></p>
<p>Fedeak du egin bethitik</p>
<p>Eskualdunen ohorea:</p>
<p>Gure artean bethi xutik</p>
<p>Iduk dezagun Fedea.</p>
<p><hi rend='Italic'>Guziek</hi></p>
<p>Eskualdunak huna nun garen</p>
<p>Maria zure oinetan;</p>
<p>Lagun gaitzatzu Fedearen</p>
<p>Begiratzen gure baithan.</p>
<p><hi rend='Italic'>Batek</hi></p>
<p>Gu ere zenbat galtzen ari,</p>
<p>Fedea hoztu zaikunak!...</p>
<p>Othoi Maria, urrikari</p>
<p>Izan zatzu Eskualdunak.</p>
<p><hi rend='Italic'>Guziek</hi></p>
<p>Eskualdunak huna nun garen</p>
<p>Maria zure oinetan;</p>
<p>Lagun gaitzatzu Fedearen</p>
<p>Begiratzen gure baithan.</p>
        </body>
      </text>
      <text>
        <front>
          <head rend='Bold'><p>ANDRE DENA MARIA</p></head>
        </front>
        <body>
<p><hi rend='Bold'>BETHARRAMEKOA</hi></p>
<p><hi rend='Bold'>(1877)</hi></p>
<p>Agur, Ama Birjina</p>
<p>Betharramekoa</p>
<p>Zeruko Erregina</p>
<p>Eta lurrekoa.</p>
<p>Oi guretzat zer ama!</p>
<p>Zer arartekoa!</p>
<p>Berea dadukana</p>
<p>Seme bat Jainkoa!</p>
<p>Munduko usinpean</p>
<p>Itho ez gaitezen,</p>
<p>Zure botherea han</p>
<p>Daukuzu agertzen:</p>
<p>Erori garenean</p>
<p>Gaitutzu altxatzen,</p>
<p>Eta bide onean</p>
<p>Maiteki laguntzen.</p>
<p>Eskualdunak aspaldi,</p>
<p>O Ama maitea!</p>
<p>Zureganat badaki</p>
<p>Hemengo bidea.</p>
<p>Munduak khendu nahi</p>
<p>Darokun Fedea</p>
<p>Hemendik altxa bedi</p>
<p>Indarrez bethea.</p>
<p>Gur' arbasoak lehen</p>
<p>Oi zer fededunak!</p>
<p>ama zuganat ziren</p>
<p>maiz ethortzen hunat.</p>
<p>Orai ere gu hemen</p>
<p>Gare Eskualdunak,</p>
<p>Maiz zure laguntzaren</p>
<p>Beharra dugunak.</p>
<p>Othoitzez gagozkitzu</p>
<p>Hemen zure oinetan:</p>
<p>Fedea finka zazu</p>
<p>Gure bihotzetan:</p>
<p>Osasuna iguzu</p>
<p>Gorphutz arimetan:</p>
<p>Zerurat hel gaitzatzu</p>
<p>Zure besoetan.</p>
        </body>
      </text>
      <text>
        <front>
          <head rend='Bold'><p>ANDRE DENA MARIA SARRANTZEKOA</p></head>
        </front>
        <body>
<p>Oi, Andre Dena Maria, Sarrantzeko Brijina,</p>
<p>Oi, zu Jainkoaren Ama, Zeruko errejina,</p>
<p>Zure Semeaz zu zare gure Ama egina.</p>
<p>Toki hau zen lehenago oihan, sara, arantze;</p>
<p>Eskualdunek bide zuten izendatu Sarrantze.</p>
<p>Orai hobeki deit laite Mariaren baratze.</p>
<p>Badu hurren mila urthe, ibai horren erdian,</p>
<p>Birjinaren bultu beltx bat, hor baitzen aspaldian,</p>
<p>Atxeman zutela xutik harroken agerian.</p>
<p>Mirakuiluzkoa zela dirudi eder hori,</p>
<p>Ospeka horrat jendea urrundik zen ethorri.</p>
<p>Birjinaren botherea agertu zen orori.</p>
<p>Handik khen, ereman, ebats, zer ez zioten egin!</p>
<p>Espainia-Jakan barna gorde ere bai behin.</p>
<p>Bera hunat itzulia bethi zuten eredin.</p>
<p>Erregeak berak ziren ethortzen Sarrantzera,</p>
<p>Gorphutz eta arimako fagore galdetzera;</p>
<p>Asko ere da hemendik sendaturik athera.</p>
<p>Eskualdunek, o Maria, toki hau maite dugu.</p>
<p>Orai ere zuregana huna nun garen heldu.</p>
<p>Eskualdunaren fedea ez da oraino galdu.</p>
<p>Munduko ibai gaixtoak geramatza borrokan.</p>
<p>Eskualdunak gauden xutik fedearen harrokan.</p>
<p>Iduk gaitzatzu, Maria, othoi, zure besotan.</p>
        </body>
      </text>
      <text>
        <front>
          <head rend='Bold'><p>ANDREDENA MARIA PILHARREKOA</p></head>
        </front>
        <body>
<p>Eskualdunek, o Birjina Maria,</p>
<p>Amodio, ohore dautzugu.</p>
<p>Zein zaren on, puxant, miragarria,</p>
<p>Nork sekulan aski erranen du?</p>
<p>Eskualduna zure arbasoekin</p>
<p>Jende zela diote denboraz;</p>
<p>Zure odol bereko gare egin</p>
<p>Zure Seme Jesusen odolaz.</p>
<p>Gure Ama zarela orhoit zaite</p>
<p>Gurutzetik Semeak emana.</p>
<p>Zure haurrak hain gaitutzu gu maite,</p>
<p>Zu baitzare Jainko baten Ama.</p>
<p>Mundu huntan oraino zinelarik,</p>
<p>Gureganat hunat zinaizkigun;</p>
<p>Eskualdunak lehen lehentarik</p>
<p>Zuk gintutzun athera fededun.</p>
<p>Santiago, zure Apostolua,</p>
<p>Gu salbatzen zinuen lagundu.</p>
<p>Zuk orduan utzi Pilhar saindua</p>
<p>Saragoitzen ohoratzen dugu.</p>
<p>Pilhar hortaz, gure Ama maitea,</p>
<p>Nahi duzu berma gaiten zuri,</p>
<p>Gogor eta azkar gure Fedea</p>
<p>Izan dadin harri hoi iduri.</p>
<p>Hemezortzi ehun urthe baditu</p>
<p>Fedearen gutan landatzeak;</p>
<p>Orai arte leial gaizko gelditu,</p>
<p>Gu fededun nahaste gabeak.</p>
<p>Eskualdunei Fedea khendu nahiz,</p>
<p>Etsai gaitzek gaituzte hertsatzen.</p>
<p>O Maria, zu gure alde jarriz,</p>
<p>Deusek ere ez gaitu lotsatzen.</p>
<p>Gure zuzen lurrekoak galdurik,</p>
<p>Oso dugu bederen Fedea:</p>
<p>Eskualduntzat ez da ezaguturik</p>
<p>Gutartean sinheste gabea.</p>
<p>Othoi, lagun gaitzatzu, o Maria,</p>
<p>Gure behar ordu guzietan,</p>
<p>Osagarri, ontasun, familia,</p>
<p>Zerurako gure urhatsetan.</p>
        </body>
      </text>
      <text>
        <front>
          <head rend='Bold'><p>SAN JOSEPEN KANTIKA</p></head>
        </front>
        <body>
<p><hi rend='Bold'>(1891)</hi></p>
<p>O Josep, zein handia den</p>
<p>Zuri eman gozoa!</p>
<p>Zu baitzare Birjinaren</p>
<p>Espos berthutezkoa:</p>
<p>Jainko-Seme-Gizonaren</p>
<p>Lurreko burasoa;</p>
<p>Zeruko Jainko Aitaren</p>
<p>Ordaina, lekhukoa.</p>
<p>Jesus sorthu baino lehen,</p>
<p>Zerutik ikhasia,</p>
<p>Zuk, Josep, bazinakien</p>
<p>Haur horren ethorkia:</p>
<p>Arrotz leihorrik gabeen</p>
<p>Abere atherbia,</p>
<p>Gerthatu zen Bethelemen</p>
<p>Jesusen sorthegia.</p>
<p>O Josep, oi zein miteki</p>
<p>Jesus haurra askotan</p>
<p>Adoratuz zein umilki</p>
<p>Besarka zinadukan!</p>
<p>Aingeruak han egoki</p>
<p>Zuri beha herronkan;</p>
<p>Hain baitzagoan goxoki</p>
<p>Haurra zure besotan.</p>
<p>Haurra hartuz Amarekin,</p>
<p>Tristerik Herodesi,</p>
<p>Josep, Esiptoan barna</p>
<p>Juan zinaizkon ihesi.</p>
<p>Lehengo Josepen fama</p>
<p>Han zen oraino bizi;</p>
<p>Han zuk profeten errana</p>
<p>Zinuen gertharazi.</p>
<p>O Josep, Nasarethera</p>
<p>Itzuli zinenean,</p>
<p>zer bakea, zer gozoa</p>
<p>Etxe haren barnean!</p>
<p>Zurekin Jainkoa bera</p>
<p>han ari zen lanean,</p>
<p>Munduaren argitzera</p>
<p>Agertu aintzinean.</p>
<p>Ikusgarri dohatsua,</p>
<p>Josep azken hatsetan:</p>
<p>Jesus besarka lothua,</p>
<p>Maria nigarretan...</p>
<p>Hiltze hori, zer Zerua,</p>
<p>hekien besoetan...!</p>
<p>Hel zakizkit, o Saindua,</p>
<p>Niri oren beretan.</p>
        </body>
      </text>
      <text>
        <front>
          <head rend='Bold'><p>JONDONI PETIRI EDO PIARRES APOSTOLUAREN KANTIKA</p></head>
        </front>
        <body>
<p>Hunen aire berezia ez dakitenentzat,</p>
<p>aire ezagutu hau: <hi rend='Italic'>Uholde baten pare.</hi></p>
<p><hi rend='Italic'>Hasteko eta kopla artetako errefaua</hi></p>
<p><hi rend='Italic'>1. Hau, Jondoni Petiri herriko</hi></p>
<p><hi rend='Italic'>patroina dutenek kantatzekoa.</hi></p>
<p>Gure Patroin Saindua, Jondoni Petiri,</p>
<p>Egiozu guretzat othoitz Jainkoari.</p>
<p><hi rend='Italic'>2. Hau, Jondoni Petiri patroin</hi></p>
<p><hi rend='Italic'>ez den herrietakoa.</hi></p>
<p>Apostolu handia, Jondoni Petiri,</p>
<p>Egiozu guretzat othoitz Jainkoari.</p>
<p>Piarres itsasoan zen arrantzan ari;</p>
<p>Jesusek ikusirik erran zion: «Haugi:</p>
<p>Hire anaiarekin niri jarraik hadi;</p>
<p>Nik eginen zaituztet jende arrantzari».</p>
<p>Bi anaiek guziak zituzten han utzi</p>
<p>Eta deus gabe ziren jarraiki Jesusi.</p>
<p>Gero zuen Piarres Jesusek hautetsi</p>
<p>Bere Apostoluen bildumako nausi.</p>
<p>«Nor naiezela, diote?» Jaunak galdeginik,</p>
<p>«Ni nor naizen nahi dut, entzun zuenganik».</p>
<p>Hau ihardetsi zion Petirik lehenik:</p>
<p>«Kristo Jainko Semea zarela diot nik».</p>
<p>«Ene Aitak argituz zeren mintzo haizen,</p>
<p>Hire gainean diat Eliza finkatzen:</p>
<p>Haren zimenduko haut harrokatzat hartzen,</p>
<p>Ifernuko oldarrek higi ez haitzaten».</p>
<p>«Emanen darozkiat, zeruko gakhoak;</p>
<p>Arimen salbatzeko podore osoak:</p>
<p>Hik laxatuak edo lothurikakoak,</p>
<p>Berak egintzat ditik harturen Jainkoak».</p>
<p>Piarres hola zuen Jesusek ezarri,</p>
<p>Lurreko Elizaren lehen buruzagi;</p>
<p>Artzainen beren artzain, gida eta argi;</p>
<p>Egia fedezkoen trenkatzaile garbi.</p>
<p>Piarresen untzia behin itsasoan</p>
<p>Kalerna zirimolez hondatzera zohan.</p>
<p>Jesus lo baitzagoen, deskantsu osoan;</p>
<p>«Jauna salba gaizatzu», oihuz dagozko han.</p>
<p>Jesusek xutiturik dio kalernari:</p>
<p>«Nik manatzen baitaiat, ixil bara hadi».</p>
<p>Nausiak manu hori egin bezein sarri,</p>
<p>Itsaso 'ta haizeak geldi ziren jarri.</p>
<p>Orai ere iduriz, untzi hura bera</p>
<p>Munduko uhinetan lohake galtzera:</p>
<p>Jainkoak lo dirudi; bainan gauden beha...</p>
<p>Eliza garhaitzale da bethi athera.</p>
<p>Goiz batez Piarresi untzira sarthurik,</p>
<p>Jesusek erran zion «Sarea zak aurdik».</p>
<p>«Jauna, ez dut atzeman sarean deus gaur nik.</p>
<p>Bainan aurdikiren dut berritz, zuk erranik».</p>
<p>Piarresek sarea botatu orduko,</p>
<p>Arrainez betheegiz haustera dohako.</p>
<p>Jesusen oinetan da jartzen belhauniko:</p>
<p>«Jauna, bekhatoros naiz, zuri hurbiltzeko».</p>
<p>Nausia ukhaturik, geroztik Piarres,</p>
<p>Khiraski egun oroz ari zen nigarrez;</p>
<p>Jesusen amodioz bihotza suharrez,</p>
<p>Minez zagon, mundua sustatu beharrez.</p>
<p>Bere Aitarengana Jesus igan eta,</p>
<p>Petirik zuen oso Elizaren artha.</p>
<p>Erromaz egin zuen bere hiri hauta.</p>
<p>Girixtino guziek hura zuten aita.</p>
<p>Piarresek Fedea hain zuen hedatu,</p>
<p>Nun Enperadorea baitzen asaldatu.</p>
<p>Hiltzera zuenean hunek kondenatu,</p>
<p>Buruz behera zuten gurutzefikatu.</p>
<p><hi rend='Italic'>Azken kopla berex hau mariñelentzat da:</hi></p>
<p>Gu ere zu bezala Jondoni Petiri,</p>
<p>Itsasoko mariñel eta arrantzari...</p>
<p>Gure nekhe gaitzetan oihuz gaude zuri;</p>
<p>Ai! izan zakizkigu othoi urrikari.</p>
        </body>
      </text>
      <text>
        <front>
          <head rend='Bold'><p>SAN FRANTSES ASISEKOA</p></head>
        </front>
        <body>
<p>San Frantses Asistarra bizi zen mendean,</p>
<p>Arima zerutiar hainiz zen lurrean.</p>
<p>Hura zuten guziek zeruko bidean</p>
<p>Buruzagitzat hartu beren aitzinean.</p>
<p>Sortzez aberats baitzen, halere gazterik</p>
<p>Jarri zen deus ez nahiz Jainkoaz bertzerik;</p>
<p>Jende beharreneri guziak utzirik,</p>
<p>Athez athe zabilan, sabela goserik.</p>
<p>Mundua harritua saindu huni beha...</p>
<p>Mirakuilu bat zaio hunen berthutea.</p>
<p>Jende beharrarentzat oi! zer ohorea!</p>
<p>Zer kontsolatzailea San Frantses pobrea.</p>
<p>Bizitze pairakorra, othoitza, barura,</p>
<p>Horra zer bidez zohan San Frantses zerura.</p>
<p>Guk ere har dezagun berdin bide hura;</p>
<p>Gure salbamendua hala da segura.</p>
<p>Jesusen oinhazetan bihotza igeri,</p>
<p>San Frantses amodioz zen erretzen ari.</p>
<p>Jesu Kristok ziozkan zilatu bortz zauri,</p>
<p>Bortz zauri odoletan, bereak iduri.</p>
<p>Nork erran zauri hetaz zuen min samina,</p>
<p>Eta min harekilan haren atsegina!</p>
<p>Bere Jainkoarekin hain zen bat egina,</p>
<p>Nun izen goitikoa baikhar Serafina.</p>
<p>Hauk ziren San Frantsesen hatsberak, oihuak:</p>
<p>«Oi amodioaren atsegin sainduak!</p>
<p>Oi penitentziaren kontsolamenduak!</p>
<p>Holako gozorikan ez du ez munduak».</p>
        </body>
      </text>
      <text>
        <front>
          <head rend='Bold'><p>SAN BERNAT</p></head>
        </front>
        <body>
<p>San Bernat munduan zure bizia,</p>
<p>Oi! zer bizi saindu, miragarria!</p>
<p>Et' orai zeruan zoin den handia</p>
<p>Zure zoriona, zure loria!</p>
<p>Ethorkiz aberats puxant zelarik,</p>
<p>Mundua lausenguz zagokolarik,</p>
<p>Bernat, salbatzeko oro utzirik,</p>
<p>Mundutikan ihezgan zen gazterik.</p>
<p>Maiz egun osoak barur egonez,</p>
<p>Gabazko loari ukho eginez,</p>
<p>Dena xukatua garraztasunez,</p>
<p>Bethi othoitzean zagon auhenez.</p>
<p>Etsaia, gau batez eta neguan,</p>
<p>Lohiki zitzaion hasi guduan.</p>
<p>Bernatek zer zuen egin orduan?</p>
<p>Lephoraino sartu ur hormatuan.</p>
<p>Bere khar sainduaz gero hasi zen</p>
<p>Bazterren sustatzen eta argitzen</p>
<p>Jendetan zer nahi gaitzen sendatzen,</p>
<p>Populu-ta-printze, denen higitzen.</p>
<p>Bernaten bihotzak erran ez daite</p>
<p>Jainkoaren Ama zein zuen maite.</p>
<p>Amodio beraz, ai! baleraite</p>
<p>Gure bihotz hotz hauk orobat bethe!</p>
<p>Gu hemen ilhaunik haur flako batzu</p>
<p>Mundupetik zuri oihuz gaudetzu.</p>
<p>San Bernat maitea, lagun gaitzatzu</p>
<p>Zerutik guretzat othoitz egizu.</p>
        </body>
      </text>
      <text>
        <front>
          <head rend='Bold'><p>SAN JOANEZ-BATIXTA SALHAREN KANTIKA</p></head>
        </front>
        <body>
<p><hi rend='Italic'>Errefau hau lehenik kantari berexiek</hi></p>
<p>Joanez Salha, haurren Apostolua,</p>
<p>Jende xehearen ongile khartsua,</p>
<p>hain lorios orai zerurat altxatua,</p>
<p>Izan zaite laudatua.</p>
<p><hi rend='Italic'>Guziek lehen kopla hori bera errepika,</hi></p>
<p><hi rend='Italic'>haste huntan eta segidako kopla arte guziez</hi></p>
<p>Bai mundu guziak, Joanes Batixta Salha,</p>
<p>Sainduen herronkan ohora zaitzala:</p>
<p>Gu ere Zerurat hel baginte, oxala!</p>
<p>Bermaturik oro zu bezala.</p>
<p>San Joanes Salharen lehengo burhasoak,</p>
<p>Eskualdunak ziren, Ziboz Salhakoak.</p>
<p>Gu balin bagare haren odolekoak,</p>
<p>Izan gaiten bihotz berekoak.</p>
<p>Haurrean aingeru, gaztean oi! zein garbi,</p>
<p>Bere lagunekin bethi maitagarri,</p>
<p>Aberats emaile, beharrei urrikari,</p>
<p>Gero bera deus gabe zen jarri.</p>
<p>Gazterik jakintsun, apheztu 'ta hasi zen</p>
<p>Nekhazalen haurren eskolara biltzen.</p>
<p>Jende xeheari guziz emana baitzen,</p>
<p>Heien aita zuten orok deitzen.</p>
<p>Osagarriz ahul, egun osoz nekhean,</p>
<p>Gabaz oren luzez zagon othoitzean.</p>
<p>Urthe gehiena zeraman barurean,</p>
<p>Gorphutzaren mainen beldurrean.</p>
<p>Nahiz duen hanbat bihotz eta berthute,</p>
<p>Etsaiek maiz gerla egiten diote.</p>
<p>Hek eginik ere laido bai eta kalte,</p>
<p>Berdin ditu bihotzetik maite.</p>
<p>Saindu amultsua, zure ondokoetan</p>
<p>Zu zare oraino bizi heien baithan,</p>
<p>Haurren altxatzea irakaspen onetan</p>
<p>On da guziz zure eskoletan.</p>
<p>Oi Jan-Batixt Salha, gure saindu maitea,</p>
<p>Othoi lagun zazu Eskualdun jendea;</p>
<p>Iduk dezan bethi azkar bere Fedea,</p>
<p>Aspaldiko bere ohorea.</p>
        </body>
      </text>
      <text>
        <front>
          <head rend='Bold'><p>SANTA GRAZIA</p></head>
        </front>
        <body>
<p><hi rend='Italic'>Errefaua</hi></p>
<p>O Santa Grazi maitea,</p>
<p>Gure lorea zare zu!</p>
<p>Zure Eskualdun jendea</p>
<p>Zerutik zuk lagun zazu.</p>
<p>Grazi paganoetarik</p>
<p>Luzitanian zen sortu;</p>
<p>Aitak jakin gabetarik</p>
<p>Goizik zen giristinotu.</p>
<p>Gazte, eder, aberats zen,</p>
<p>Aingeru bat bezein garbi;</p>
<p>Ez zen Jainkoari baizen</p>
<p>Bere hautuz eman nahi.</p>
<p>Bainan aitak hitzemana</p>
<p>Narbonako printze bati,</p>
<p>Zeramaten hunengana</p>
<p>Saragoz hirian gaindi.</p>
<p>Birjina giristinoa</p>
<p>Gelditurik Saragozen,</p>
<p>Hango prefet paganoa</p>
<p>Laster hari ohartu zen.</p>
<p>Prefet hau zen Daziano,</p>
<p>Kristauen etsai nausia;</p>
<p>Berriki zuen oraino</p>
<p>Bixintxo hil-arazia.</p>
<p>Entzun baitzuen zein eder,</p>
<p>Zein aberatsa zen Grazi,</p>
<p>Haren dohaineri aiher</p>
<p>Preso zuen har arazi.</p>
<p>Manatzen dio lehenik</p>
<p>Arnega dezan Fedea.</p>
<p>Grazik: «Jauna, ez dut ez nik</p>
<p>Utziren Jainko neurea».</p>
<p>Hasten zaio burregoa</p>
<p>Ukhabil ukhaldiz joiten.</p>
<p>Geldi-geldia, gaixoa,</p>
<p>Nigarrez zaio egoiten.</p>
<p>Zaldi baten buztanari</p>
<p>Emana sokaz estekan;</p>
<p>Zaldiaren lauhazkari</p>
<p>Grazi darraiko herrestan.</p>
<p>Burdin orrazez harraska</p>
<p>Larrua diote khentzen;</p>
<p>Zango besoak tiraka</p>
<p>Diozkate atheratzen.</p>
<p>Bulharrak ere errotik</p>
<p>Trukesez zaizko khenduak,</p>
<p>Gibel-erraiak barnetik</p>
<p>Kanporat dilindatuak.</p>
<p>Halere Grazi martira</p>
<p>Oraino dago bizirik,</p>
<p>Zeruetarat begira,</p>
<p>Oinhazeak ahantzirik.</p>
<p>Presondegian, gaixoa,</p>
<p>Hola zuten berritz sartu;</p>
<p>Handik zitzaien usoa</p>
<p>Bere hegalez airatu.</p>
<p>Orai bethiko biziaz,</p>
<p>Grazi han zare gozatzen,</p>
<p>Zure odol ixuriaz</p>
<p>Orai zare loriatzen.</p>
<p>Jainkoaren baratzean</p>
<p>Hain eder zaren arrosa,</p>
<p>Maiteki gure artean</p>
<p>Deitzen zare Graziosa.</p>
<p>Arima zeruan eta</p>
<p>Gorphutza presondegian;</p>
<p>Santa Grazia gordeka</p>
<p>Ezarri zuten hobian.</p>
<p>Bakea jitearekin,</p>
<p>Kristauek lehen urthetan</p>
<p>Eliza bat zuten egin,</p>
<p>Sainda hunen ohoretan.</p>
<p>Ohoin batek Sainduari</p>
<p>Beso bat baitzion khendu,</p>
<p>Ebatsi 'ta gorde nahi...</p>
<p>Mendi hautan zuen galdu.</p>
<p>Urhez eta diamantez</p>
<p>Beso hau zen estalia;</p>
<p>Bainan holako ebastez</p>
<p>Ohoina ezin balia.</p>
<p>Handik laugarren mendean,</p>
<p>Huna nola zen besoa,</p>
<p>Santaugraziko lurrean,</p>
<p>Atxeman oso osoa.</p>
<p>Zezen bat oihan heietan</p>
<p>Egun oroz zen ikhusten,</p>
<p>Adar puntak su kharretan,</p>
<p>Haitz bati belhaunikatzen.</p>
<p>Aphezak lekhuko hartuz,</p>
<p>Jakin zezaten zer zen han,</p>
<p>Haitz barne kofa miatuz,</p>
<p>Besoa zuten atzeman.</p>
<p>Eliza bat han berean</p>
<p>Egin izan zen hortako,</p>
<p>Arroztegi bat aldean</p>
<p>Arrotz beilariendako.</p>
<p>Sei mendez, hamar kalonje</p>
<p>Santagrazin egon ziren,</p>
<p>Lehenik harroken jabe,</p>
<p>Gero laboratu lurren.</p>
<p>Higanot etsaiek gero</p>
<p>Denak zituzten herrautsi,</p>
<p>Ereman ahalak oro,</p>
<p>Besoa ere, ebatsi.</p>
<p>Erreleki hau galdu 'ta</p>
<p>Jendeak zauden nigarrez,</p>
<p>Saragozerat oihuka,</p>
<p>Hunen ordain bat beharrez.</p>
<p>Santa Graziren erhi bat</p>
<p>Ardietsiz Saragoiztik,</p>
<p>Ekharri zuten herrirat,</p>
<p>Eta han dago geroztik.</p>
<p>Erhi hura bera denez</p>
<p>Santagrazin altxatua,</p>
<p>Gure Jaun Aphezpikuez</p>
<p>Bethi da begiztatua.</p>
<p>Santa Graziren erhiak,</p>
<p>Oraino hango beiletan,</p>
<p>Sendatzen ditu eriak</p>
<p>Maiz gaitzik handienetan.</p>
        </body>
      </text>
      <text>
        <front>
          <head rend='Bold'><p>SANTA LUZIA</p></head>
        </front>
        <body>
<p>Jesus Birjinen esposa, Oi! zu, heien bizia!...</p>
<p>Zein eder zure aldean dagon Santa Luzia,</p>
<p>Garbitasunaren arthak martir hil-arazia.</p>
<p>Luzia gazte, aberats, dohainez gainditua;</p>
<p>Loriaturik zagoen zuri beha mundua.</p>
<p>Bainan zure loria zen garbitasun saindua.</p>
<p>Santa Agatarat beilaz joanik amaren lagun,</p>
<p>Ama eri maite hura han sendatu zitzaitzun;</p>
<p>Zure birjina botua han onhetsi zerautzun.</p>
<p>Luzia agindua zen pagano printze bati.</p>
<p>Entzunik utzia dela, printze hori bekhaizti,</p>
<p>Luziaren odolez du ezpata gogo busti.</p>
<p>Luziak hilen dutela laster baitu aditu,</p>
<p>Jadanik bereak oro pobreri eman ditu.</p>
<p>Berthutez, edertasunez, aberats da gelditu.</p>
<p>Giristinoen etsaiek egin zuten zer-nahi,</p>
<p>Arnegarazi beharrez fedea Luziari.</p>
<p>Lausenguz ala bortxaka debalde dire ari.</p>
<p>Prefeta bere tronutik, burregoak aldetik...</p>
<p>Zu ere, printze gaixtoa, errabian barnetik.</p>
<p>Nehork ez diro aldaraz Luzia berthutetik.</p>
<p>Ez gizonez, ez idiez, ez su emanik ere,</p>
<p>Ez dezakete Luzia higi-araz batere.</p>
<p>Ezpata lephotik sartuz hiltzen dute halere.</p>
<p>Zeruan baizaude handi, gure Patroin maitea,</p>
<p>Beira zazu bethi azkar gure baithan Fedea;</p>
<p>Ez dezagula nehoiz utz zerurako bidea.</p>
        </body>
      </text>
      <text>
        <front>
          <head rend='Bold'><p>AITA SAINDUARI</p></head>
        </front>
        <body>
<p><hi rend='Bold'>(1877)</hi></p>
<p><hi rend='Italic'>Airea: Gernikako arbola</hi></p>
<p>Erromako aldetik zer da argi hori?</p>
<p>Egiak dauku handik argitzen orori.</p>
<p>Beha dezogun beha bethi Erromari,</p>
<p>Erromako Eliza Ama Sainduari;</p>
<p>Beha dezogun beha umeek Amari.</p>
<p>Hara Aita Saindua Jesusen ordaina,</p>
<p>Aphez Soberanoa, artzainen artzaina</p>
<p>Jaundoni Petiriren ondoko zuzena.</p>
<p>Fedeaz dohanean tronpa ez daitena:</p>
<p>Erromatik mundua argitzen du dena.</p>
<p>Piarresi ziozkan guretzat Jainkoak</p>
<p>Atxikitzerat eman argi fedezkoa!...</p>
<p>Argi berak daduzka haren ondokoak</p>
<p>Munduko goibeletan ezin histuzkoak,</p>
<p>Orai hastean bezein garbi-ta osoak.</p>
<p>Jesusek Piarresi erran zion behin:</p>
<p>«Elizaren zimendu hi behar haut egin.</p>
<p>Hartako diat nahi harriz izan hadin.</p>
<p>Ez zirok deus irabaz etsaiak hirekin,</p>
<p>Berak dik minhartuko hi jotzearekin!».</p>
<p>«Hire gain uzten diat ene arthaldea.</p>
<p>Bildotsen bai ardien xuxen alhatzea.</p>
<p>Hiri zagok Anaien beren azkartzea:</p>
<p>Hik idek edo hets duk zeruko athea:</p>
<p>Hik duk ene gakhoen podore bethea».</p>
<p>Munduko nahasduren ulubiak ditu</p>
<p>Orai arterainoko guziak suntsitu.</p>
<p>Piarresen harroka guti da higitu:</p>
<p>Elizaren arbola xutik da gelditu;</p>
<p>Inharrosteaz zaizko erroak handitu.</p>
<p>Lurreko puxantziek uste zuten eiki</p>
<p>Aise behar zutela Eliza aurdiki.</p>
<p>Berak dire erori!... gero ezin jeiki!</p>
<p>Guziak goaki bainan Eliza egoki...</p>
<p>Hemeretzi menderen berri ja badaki.</p>
<p>Erroma! o Erroma! Hiri aiphatua!</p>
<p>(Lehen oro harena omen zen mundua.)</p>
<p>Piarresen harroka han da landatua,</p>
<p>Eta mundu guziko Eliza Saindua</p>
<p>Dena haren gainean da asentatua.</p>
<p>Nork erran Piarresen Erroman sartzea?</p>
<p>—Laster ohartu hintzen Enperadorea!—</p>
<p>Biak nausi, elgarri jartzen dire beha:</p>
<p>Bat artzain ona bezein otsoa bertzea:...</p>
<p>Hauta zak hor Erroma zoin dukan hobea!</p>
<p>Hainbertze girixtino odol iretsirik;</p>
<p>Berari odol hura zainetan sarthurik,</p>
<p>Erroma xutitu zen girixtinoturik.</p>
<p>Enperadorek berek tronutik jautsirik.</p>
<p>Aita Saindua zuten utzi han jarririk.</p>
<p>Aphez eta Errege: bi bothere betan,</p>
<p>Oi! zein ederki dauden haren eskuetan!</p>
<p>Ez da sainduagorik buruzagietan:</p>
<p>Nor da zuzenagorik, nor khorodunetan?</p>
<p>Gaixtaginek hortako dute begietan!</p>
<p>Munduak Erromari zer dio galdetzen?</p>
<p>Egi eta gezurra han bake ditezen.</p>
<p>Horra beraz mundua zertaratu haizen...</p>
<p>Egiarik ez nahi hautsiz-mautsiz baizen!</p>
<p>Bainan Aita Sainduak osorik dauk zaintzen.</p>
<p>Munduko nausitasun guzien gakhoa,</p>
<p>Horra Aita Sainduak duen eskukoa:</p>
<p>Lurrekotzat emana zerutikakoa.</p>
<p>Hori hari khen eta nork duke dretxoa</p>
<p>Gizonak gizonari deus manatzekoa?</p>
<p>Oi zein handi zein eder, zein gora zaren zu!</p>
<p>Zuri loriatuak beha gogozkitzu.</p>
<p>Aita Saindu maitea, haur bihotzdun batzu,</p>
<p>Eskualdunak gu ere zureak gaitutzu:</p>
<p>Zurerik baizen ez da Eskualduntzat haizu.</p>
        </body>
      </text>
      <text>
        <front>
          <head rend='Bold'><p>LEO XIII AITA SAINDUAREN OTSALDIA</p></head>
        </front>
        <body>
<p><hi rend='Bold'>FRANZIAREN BATAIOKO</hi></p>
<p><hi rend='Italic'>XIVgarren mende burukotzat egina</hi></p>
<p><hi rend='Italic'>Latinetik lokabizki eskuararat itzulia</hi></p>
<p>Lurreko jendakien goiti beheitiak</p>
<p>Jainkoaren eskuak dabilzka guziak:</p>
<p>Handienak aphalduz, goratuz ttikiak:</p>
<p>Zuzena nun den daki haren zuhurtziak.</p>
<p>Klodobe errege zen sortzez paganoa;</p>
<p>Alamanekin zuen gudu bat gaixtoa;</p>
<p>Ezin trenka baitziron etsaien lerroa,</p>
<p>Othoiztu zuen oihuz Kristauen Jainkoa.</p>
<p>Klotildaren Jainkoa, othoi hel zakizkit;</p>
<p>Etsai hau jotzen badut, zure naiz oraitik.</p>
<p>Girixtino natzaitzu eginen gogotik,</p>
<p>Ez dut Frantzian nahi Jainkorik zu beizik.</p>
<p>Klodobek othoitz hori egin dueneko,</p>
<p>Soldadu uzkurrenak sutan jartzen zaizko.</p>
<p>Heien oldarra nihork ez du atxikiko:</p>
<p>Etsai hilez bertzeak ihesi dohazko.</p>
<p>Orai Erremintserat hail Klodobe gaitza;</p>
<p>Atxikak Jainkoari eman dukan hitza.</p>
<p>Han bathaiatu eta berri zak agintza,</p>
<p>Lagunduren dukala Jesusen Eliza.</p>
<p>Erremiko elizan sartzen da errege:</p>
<p>(Girixtino Klotilda zuen ja andere.)</p>
<p>Aphezpikuak dio ematen hau lege</p>
<p>Adoratu idolak oro detzan erre.</p>
<p>Aphaldu duenean Klodobek burua:</p>
<p>Heldu zaio alderat Jaun aphezpikua:</p>
<p>Eman dioenean bathaio saindua,</p>
<p>Errege han dagoko besarka lothua.</p>
<p>Erroma zabal zatzu bai zure erraiak.</p>
<p>Amatzat hartzen zaitu Frantsesen jendaiak.</p>
<p>Bazterrak nahi ditu zuretzat nasaiak,</p>
<p>Ez dakizkitzun hurbil hauzotik etsaiak.</p>
<p>Erroma khendu nahiz Aita Sainduari,</p>
<p>Hauzo gaitzak zitzaizkon usu gerlan ari.</p>
<p>Pepin frantses erregek hek jorik bi aldi</p>
<p>Emendatu ziozkan lurrak Erromari.</p>
<p>Oi zein den ukigarri orhoitzea bera</p>
<p>Nor ziren gan lehenik Jerusalemera!</p>
<p>Frantziatik ziren hek ospeka athera,</p>
<p>Jesusen hobiaren Turkoer khentzera.</p>
<p>Angelesa Frantzian sarthurikan nausi,</p>
<p>Gizon aski azkarrik ez baitzaiten kausi,</p>
<p>Nexka batek zituen gudutan herrautsi,</p>
<p>Khoro galdua ere erregeri jauntzi.</p>
<p>Hamalau mende huntan Klodobez geroztik,</p>
<p>Zenbat ongi dathorren haren bathaiotik!</p>
<p>Jainkoak berak dauka Frantzia besotik.</p>
<p>Deusek zoratu gabe, egon dadin xutik.</p>
<p>Egoadi girixtino jendaia suharra:</p>
<p>Ez zakala gal hire ohore zaharra:</p>
<p>Begira zak Fedea eta haren kharra:</p>
<p>Hark darok idukiren bethiko indarra.</p>
<p>Beretu baihinduen Jesusek aspaldi;</p>
<p>Haren etsaier buruz bethi bihur hadi.</p>
<p>Denek elgar maite 'ta denek elgar adi:</p>
<p>Batasunak orotan indarra dik handi.</p>
<p>Klodoberen bathaio urthabethetzeak</p>
<p>Aurthen ditu Frantzian eder ohoreak.</p>
<p>Bathaiharri hartara bil beitetz ospeak,</p>
<p>Berritz indar har dezan han gure Fedeak.</p>
<p>Ekhialdean barna, Frantsesen izena,</p>
<p>Bethi da gehienik aiphatua dena:</p>
<p>Basa jendetaraino, guziz urrunena,</p>
<p>Frantsesa de Fedea hedatzen duena.</p>
        </body>
      </text>
      <text>
        <front>
          <head rend='Bold'><p>ESKUALDUNEK AITA SAINDUARI</p></head>
        </front>
        <body>
<p><hi rend='Italic'>Bere lehen Mezaren berrogoi eta</hi></p>
<p><hi rend='Italic'>hamargarren urtheburuko</hi></p>
<p>Denbora goibel hautan zer ikusgarria!</p>
<p>Erromari beha da mundua jarria.</p>
<p>Handik heldu baitzaiku Zeruko argia;</p>
<p>Han baita Aita Saindu Leone handia.</p>
<p>Orai du hamar urthe dela Aita Saindu:</p>
<p>Haren Apheztasunak mende erdia du.</p>
<p>Urre-eztaien besta denek zor diogu:</p>
<p>Biba! Aita Saindua, dugun egin oihu.</p>
<p>Aphezpiku maitea bazohaz zu ere,</p>
<p>Erroman egiterat Aitari ohore.</p>
<p>Fedez eta bihotzez zurekin bat gaude;</p>
<p>Eskualdunez Aitari mintzaturen zare.</p>
<p>Eskualdunen arima, o! Aita Saindua,</p>
<p>Zuri bai zuri dago tinkoki lothua.</p>
<p>Bethi haren Fedea zutaz argitua,</p>
<p>Garbirik dago eta ezin bentzutua.</p>
<p>Hirur Fededun alde lehengo mendetan,</p>
<p>Bazituen Elizak gure herrietan.</p>
<p>Hirur heien izenak nahi laizte betan,</p>
<p>Gure Aphezpiku bat aiphatzen denetan.</p>
<p>Othoitz hau entzunazu o! artzain nausia;</p>
<p>Baiona izan dadin, alkhi berezia,</p>
<p>Leskar et' Oloroni izenez josia...</p>
<p>Eder da hirur lorez Khoro bat jauntzia!</p>
        </body>
      </text>
      <text>
        <front>
          <head rend='Bold'><p>APHEZ BERRI BATENTZAT</p></head>
        </front>
        <body>
<p><hi rend='Italic'>Hastean eta kopla artetan denek errepika</hi></p>
<p>Aphez soberanoa,</p>
<p>O Jesus, zare zu,</p>
<p>Gure aphez huntarik</p>
<p>saindu bat egizu.</p>
<p>Gure aphez gaztea horra aldarean,</p>
<p>Jesusek ezarria bere podorean:</p>
<p>Herritarrak hor gaitu oro bihotzean:</p>
<p>Guretzat hari zaiku orai othoitzean.</p>
<p>Horren aitamek dute ohore atsegin,</p>
<p>Beren semea aphez baitzaiote egin.</p>
<p>Haur haurretik zioten Jainkoak galdegin;</p>
<p>Dohainik ederrenez du orai berregin.</p>
<p>Oi zein dohatsu zaren zu gure apheza!</p>
<p>Zein hunkigarri zaikun egun zure Meza!</p>
<p>Zure bihotzak Jesus hor besarka beza;</p>
<p>Zorion handienaz orai zaite goza.</p>
<p>Hor zure inguruan Aingeruak ere</p>
<p>Jesusen adoratzen ahuspeka daude;</p>
<p>Zu xutik, hor hek baino gehiago zare;</p>
<p>Ez dute zuk bezenbat hoiek hor bothere.</p>
<p>Kontsekrazionean zure erranera</p>
<p>Zerutik jausten zaitzu Jesus aldarera:</p>
<p>Jainko gizon egina bizirik berbera,</p>
<p>Zuk ematen daukuzu ogitzat jatera.</p>
<p>Jesusen hunkitzeko, zer esku garbiak,</p>
<p>Ahal zaduzkan Ama Birjina Mariak!</p>
<p>Zureak ere dire sakratu berriak,</p>
<p>Krismaren gantzudurez oraino bustiak.</p>
<p>Zu behar zare izan arimen argia,</p>
<p>Zerurako bidean heien gidaria;</p>
<p>Ardi galdu direnen Artzain bilharia,</p>
<p>Guziz berthutearen etsenplu garbia.</p>
<p>Aphezaren bihotza bethi zabaldua,</p>
<p>Bekhatorosarentzat zer ihes lekhua!</p>
<p>Huni aithortuz geroz egin bekhatua,</p>
<p>Urriki duenari zaio barkhatua.</p>
<p>Azken orenetarat hurbildua denak</p>
<p>Aphezaren laguntzak ditu beharrenak.</p>
<p>Hark eman Sakramendu biziko azkenak</p>
<p>Dire ondorioa eternal dutenak.</p>
        </body>
      </text>
      <text>
        <front>
          <head rend='Bold'><p>AITA BENEDITINOERI</p></head>
        </front>
        <body>
<p><hi rend='Italic'><foreign>Ce Cantique fut composé pour l'installation </foreign></hi> <hi rend='Italic'><foreign>des Pères Bénédictins à Belloc (Urt)</foreign></hi></p>
<p><hi rend='Italic'>Errefaua</hi></p>
<p>Ongi-ethorri, Aita onak,</p>
<p>Jainkozko gizonak.</p>
<p>Nor dire hauk, heldu direnak</p>
<p>Desertuaren barnetik,</p>
<p>Gu salbatu beharrez jenak,</p>
<p>Iduri bertze mundutik?</p>
<p>Gure bekhatuen hobenak</p>
<p>Berek pagatzea gatik,</p>
<p>Hoiek dire ez ditezkenak</p>
<p>Bara penitentziatik.</p>
<p>Badu hamalau ehun urthe</p>
<p>San Benedit sortu zela.</p>
<p>Aberats, eder eta gazte,</p>
<p>Guti zen hura bezala.</p>
<p>Munduan salbatzea nekhe</p>
<p>Izanen zitzaiola,</p>
<p>Mundutarrek entzuten dute</p>
<p>Desertuan gorde dela.</p>
<p>Zer zoriona, zer bakhea</p>
<p>Beneditek desertuan!</p>
<p>Seguretik han salbatzea</p>
<p>Zein gozo zaion orduan!</p>
<p>Hargatik, non zagon gordea</p>
<p>Jakin baitzuten munduan,</p>
<p>Osteka sartu zen jendea</p>
<p>Haren batasun sainduan.</p>
<p>San Benediten familia</p>
<p>Geroztik zein den hedatu!</p>
<p>Legegabeen azkazia</p>
<p>Hark du jende on moldatu.</p>
<p>Familia haren hazia</p>
<p>Gure lurretan da sartu.</p>
<p>Zerutiar hoien bizia</p>
<p>Orori zaiku gorestu.</p>
<p>Munduko gozoen ondotik</p>
<p>Herratuak gabilzanak,</p>
<p>Ikusten dugu oraikotik</p>
<p>Nor diren dohatsuenak,</p>
<p>Jainkoa maitatuz gogotik</p>
<p>Zerurat xuxen dotzinak.</p>
<p>Hala nola, oroz gainetik,</p>
<p>Baitire Beneditinak.</p>
        </body>
      </text>
      <text>
        <front>
          <head rend='Bold'><p>II. ARTZAIN BELTXAREN NEURTHIZAK</p></head>
        </front>
        <body>
        </body>
      </text>
      <text>
        <front>
          <head rend='Bold'><p>AINTZIN HITZAK</p></head>
        </front>
        <body>
<p>Elhe onak hitz murritzez</p>
<p>Ez du gozo hanbatik;</p>
<p>Egia hil laite hotzez,</p>
<p>Deus ez balu soinetik.</p>
<p>Artzain beltxa da neurthizez</p>
<p>Mintzo mendi gainetik.</p>
<p>Artzain beltxa beha dago</p>
<p>Mundu huni aspaldi;</p>
<p>Ikhusirik baitu frango,</p>
<p>Denez mintza baladi.</p>
<p>Zenbeit ditu erran gogo</p>
<p>Kantuz delarik ari.</p>
<p>Kantu berri edo xahar</p>
<p>Hanbat baitzen jadanik,</p>
<p>Batzu omen laizte behar</p>
<p>Hautuz berex emanik...</p>
<p>Huna orai zenbeit bakhar</p>
<p>Artzain beltxaren ganik.</p>
<p>Askoren kanta da bethi</p>
<p>Tilili-ta-talala:</p>
<p>Hitz bat gabe, aire bati</p>
<p>Jo zak eman ahala.</p>
<p>Astoak ere badaki</p>
<p>Orroaz halahala.</p>
<p>Hitzak xuxen arrimatuz</p>
<p>Piko, soinu berdinez,</p>
<p>Dohazila lerrozkatuz,</p>
<p>Airez, hegal arinez.</p>
<p>Artzain beltxa dago kantuz,</p>
<p>Berak hala eginez.</p>
<p>Jakintsunen erranetan</p>
<p>Behar bada sinheste,</p>
<p>Ederrena mintzaietan</p>
<p>Eskuara da, diote.</p>
<p>Eskualdunek arrotzetan</p>
<p>Hortaz ohore dute.</p>
<p>Eskualdunek arrotzekin</p>
<p>Ahanztea Eskuara,</p>
<p>Odolari hori berdin</p>
<p>Ukho egitea da.</p>
<p>Gauden erne sar ez dadin</p>
<p>Ahalke hoi gutara.</p>
<p>Eskualduna, hor, ematzik</p>
<p>Hire kantu ederrak;</p>
<p>Irrintzinaz ere atxik</p>
<p>Harroturik bazterrak.</p>
<p>Ez bahu traba arrotzik</p>
<p>Zer egin hiro? errak.</p>
        </body>
      </text>
      <text>
        <body>
<p><hi rend='Bold'>—Alegiak—</hi></p>
<p><hi rend='Bold'>BILDOTXA ETA OTSOA</hi></p>
<p><hi rend='Bold'>(1873, Sara, 1. saria)</hi></p>
<p>Primadera goiz batez, xirripa batera,</p>
<p>Ama gabe, bildotxa gan zen edatera.</p>
<p>Hantxet ari zelarik xurga xurga bera,</p>
<p>Oihanetik otsoa zitzaion atera.</p>
<p>Otsoak, goraxago urean sarturik:</p>
<p>«Ur hau, erraten dio, zikhintzen dautak hik».</p>
<p>—Bildotxak errepusta: «Jauna, nik nihundik</p>
<p>Hemendik ez dezaket zikhin zure urik».</p>
<p>—«Ixil hadi, kixkila, jaz ari baihintzen</p>
<p>Ene fama onaren nun-nahi funditzen».</p>
<p>—«Jaz ni oraino, jauna, sortzekoa nintzen;</p>
<p>Amaren ttittirat naiz oraino ibilzen».</p>
<p>—«Hire anaia zuan, hi ez balin bahaiz».</p>
<p>—«Ez dut nik anaiarik; ume bakharra naiz».</p>
<p>—«Hots! zuetarik norbeit entzun diat nik maiz.</p>
<p>Nitaz bazerasala zer-nahi elhe gaitz».</p>
<p>Hortan zen bildotxari oldartu otsoa,</p>
<p>Eta bi klaskaz zuen iretsi gaixoa.</p>
<p>Azkarrak duenean partida flakoa,</p>
<p>Hauzia zoinena den erran gabe doa.</p>
<p>Otsoak bildotxari egin zioena,</p>
<p>Jainkorikan ez balitz, nork liro kondena!</p>
<p>Jainko legetik kanpo zertan da zuzena?</p>
<p>Galde ezazu indarrez zoin den nausi dena.</p>
        </body>
      </text>
      <text>
        <front>
          <head rend='Bold'><p>BELEA ETA AXERIA</p></head>
        </front>
        <body>
<p><hi rend='Bold'>(1873, Sara, 1.saria)</hi></p>
<p><hi rend='Italic'>Aire zaharra</hi></p>
<p>Bele beltxak haragi puska bat mokoan</p>
<p>Jan gogoa zadukan, haitz baten kaskoan.</p>
<p>Axeria ihizin han gaindi baitzoan,</p>
<p>Usainka eta beha trikatzen zaio han.</p>
<p>«Egun on, Musde Bele, zer jaun ederra zu!</p>
<p>Zure lumen dirdiraz llilluratzen nauzu.</p>
<p>Kantari eder baten fama ere duzu.</p>
<p>Nahi zintuzket entzun; eia, kanta zazu».</p>
<p>Belea lorietan hasten da kantatzen,</p>
<p>Duelarik zehe bat mokoa zabaltzen.</p>
<p>Bere zitzia zaio lurrerat erortzen.</p>
<p>Axeria hain xuxen altxatzeko han zen.</p>
<p>Axeriak: «Milesker, dio beleari.</p>
<p>Ez gaitela, to, fida lausengariari,</p>
<p>Ez eta ere gure eder usteari.</p>
<p>Jaki hau daiat hartzen hitz on horren sari».</p>
        </body>
      </text>
      <text>
        <front>
          <head rend='Bold'><p>ASTO BAT ERRELEKIEKIN</p></head>
        </front>
        <body>
<p><hi rend='Bold'>(1864)</hi></p>
<p><hi rend='Italic'>Aire zaharra</hi></p>
<p>Asto bat kargatua erreleki sainduz,</p>
<p>Triki triki bazoan panpalina soinuz.</p>
<p>Jendea, erreleki hoieri inguruz,</p>
<p>Zeinatuz paratzen zen ukhurturik buruz.</p>
<p>Ohore hoi astoak beretzat zadukan;</p>
<p>Ez zuen egundaino holakorik ukhan.</p>
<p>Jendeen agur hoiek ikhustearikan,</p>
<p>Irrintzinaz hasten da, lorian, jauzikan.</p>
<p>Norbeit, ohartuz horren atrebentziari,</p>
<p>Oihuz hasi zitzaion: «Ai! zer astoa hi!</p>
<p>Ez gaituk, ez, agurka hiri buruz ari;</p>
<p>Bainan hik bizkarrean deramakanari».</p>
<p>Zenbat den bazterretan asto horren pare!</p>
<p>Zeren diren aberats baitute ohore!...</p>
<p>Aberatsak, hartzekotz ohorea bere,</p>
<p>Behar luke diruaz bertzerikan ere.</p>
        </body>
      </text>
      <text>
        <front>
          <head rend='Bold'><p>AXERIA ETA AKHERRA</p></head>
        </front>
        <body>
<p><hi rend='Bold'>(1884)</hi></p>
<p><hi rend='Italic'>Aire zaharra</hi></p>
<p>Akher zahar bat eta axeria behin,</p>
<p>Elgar lagun harturik bidaiaz zoazin.</p>
<p>Beroz eta egarriz biek elgarrekin</p>
<p>Zupu baten zolarat zuten jauzi egin.</p>
<p>Zupuko ur hortarik aski edan eta,</p>
<p>Ateratzeko dute xutegi pareta.</p>
<p>Han preso egotea ez dela josteta...</p>
<p>Axeriak dabilka asko gogoeta.</p>
<p>Axeriak erraten dio akherrari:</p>
<p>«Beha zak, to, gogota zertaz naukan ari.</p>
<p>Bizkarrez bai adarrez zer zurubia hi!</p>
<p>Paret horri xut-xuta hortxet phara hadi».</p>
<p>Akherrak lorietan: baietz bai gogotik.</p>
<p>Paretari bi besoz ematen da xutik.</p>
<p>Laster da axeria ilkitzen zuputik.</p>
<p>Akher gaizoa orai zer eginen duk hik?</p>
<p>Kanpotik axeriak: «Egik hik orobat.</p>
<p>Bertzenaz ehintzen, to, sartu behar horrat.</p>
<p>Nik hemendik hiretzat deusik ez ziroat...</p>
<p>Aintzinetik zertako ez beha gerorat?»</p>
<p>Zenbat bi zangotako axeri holako!</p>
<p>Guri esker baitire jarriak goraxko!</p>
<p>Arren gutan zenbatek errekan beharko,</p>
<p>Ez baigaituzte heiek handik aterako!</p>
        </body>
      </text>
      <text>
        <front>
          <head rend='Bold'><p>KHUIA ETA HEZKURRA</p></head>
        </front>
        <body>
<p><hi rend='Italic'>Airea: Iruten ari nuzu</hi></p>
<p>Haitz baten itzalean ontsa jan edana,</p>
<p>Perttoli jakintsuna zagoen etzana:</p>
<p>«Haitzean hezkur eta khuia nun emana!»</p>
<p>Ez zitzaioen ongi Jainkoaren lana.</p>
<p>«Ni izan banintz Jainko zion bere baithan,</p>
<p>Khuiak beharko zuen haitz adar hoietan;</p>
<p>Hezkur pikorrak aldiz lurrean herrestan.</p>
<p>Ai! zer asmua hori gogoratu zaitan!»</p>
<p>Perttoli jaun abila hortan lokhartu zen.</p>
<p>Kopetara hor zaio hezkur bat erortzen.</p>
<p>«Atx! dio, zerk nau hola ni atzarrarazten?...</p>
<p>Khuia balitz erori, aise hila nintzen».</p>
<p>Jainkoak egin gauzak xuxen dire denak,</p>
<p>Handienak bezala berdin ttikienak.</p>
<p>Mundu huntan Jainkorik nahi ez dutenak,</p>
<p>Ororen makhurtzeko hek dire lehenak.</p>
        </body>
      </text>
      <text>
        <front>
          <head rend='Bold'><p>ABEREAK IZURRITEAREKIN</p></head>
        </front>
        <body>
<p><hi rend='Bold'>(1866)</hi></p>
<p>Izurrite gorria baitzen aberetan,</p>
<p>Ikustekoak ziren denak ikharetan;</p>
<p>Hobendun handi zonbeit bide zela hetan,</p>
<p>Gogoratu zitzaien guzieri betan.</p>
<p>Hamikaho lehoina errege baitzuten,</p>
<p>Hark manatzen diote guziak bil diten,</p>
<p>Zoin den hobendun dena atzeman dezaten:</p>
<p>Denen hiltzea baino hobe dela baten.</p>
<p>Erregeren baithara oro bildu eta,</p>
<p>Huna Hamikahoren mintzatze onhesta:</p>
<p>«Jaunak izurrite hau, dudarikan ez da,</p>
<p>Hobenik ez baginu ez laiteke gertha.</p>
<p>»Noren fallaz gaitz hori sartu den gutara,</p>
<p>Bakhotxak gure hutsak detzagun deklara.</p>
<p>Hobendun bat bizirik uzten balin bada,</p>
<p>Izurrite hau nehoiz ez daiteke bara.</p>
<p>»Ni hasten naiz neureen aithortzen lehenik:</p>
<p>Ardi, ahari... asko hil eta jan dut nik;</p>
<p>Zenbeit artzain orobat, gerla hek emanik.</p>
<p>Ez dut uste dukedan nik bertze hobenik».</p>
<p>—«Biba lehoina!... zaio axeria hasten,</p>
<p>Ardi eta artzainak zintuela jaten!...</p>
<p>Ez dut uste zuretzat hori bekhatu den.</p>
<p>Zuk janik izaitea ohore zitzaien».</p>
<p>Axeriak arrozoin duela diote;</p>
<p>Lehoinari —hoben duk— nekhez erran daite.</p>
<p>Hartzek eta otsoek berdin aithor dute</p>
<p>Hek ere bai eginik arthaldetan kalte.</p>
<p>Ordean hoiek ere larri eta azkar,</p>
<p>Holako ihizier nol' eta nor jazar?</p>
<p>Hoien hutsak ez dire handi izan behar.</p>
<p>Hanbat dute xuritzen handi hoiek elgar.</p>
<p>Axeriak hau dio: «Ez dezaket ukha,</p>
<p>Oilo bat hasirikan gau batez pikoka,</p>
<p>Uste gabez hil nuen, maiteegiz, potka.</p>
<p>Gostu tzar bat bazuen zeren zen koloka».</p>
<p>Jan hark kalte eginik zela eri egon...</p>
<p>Geroztik oilokirik ez zitzaiola on...</p>
<p>Axeria nor-nahik garbi zela zion,</p>
<p>Ez baitzen gezurtirik hain abilik nihon.</p>
<p>Hor gero azkenekotz astoa heldu da.</p>
<p>«Kontzientzian, dio, hau dut errenkura:</p>
<p>Igortzen baininduten lanetik barura,</p>
<p>Larreko belharretik jan dut nik ardura».</p>
<p>Astoaren aithorra dutenean entzun,</p>
<p>Denek oihuz diote: «Hoi da, hoi, hobendun!</p>
<p>Holako gaixtaginik ez da izan nihun.</p>
<p>Horra izurritea noren gatik dugun».</p>
<p>Beraz, zeren den asto, hor peka dezala.</p>
<p>Ithotzen dute eta jaten berehala.</p>
<p>Mundu huntako legez ere halahala,</p>
<p>Sakrifikatua da maiz jende aphala.</p>
        </body>
      </text>
      <text>
        <front>
          <head rend='Bold'><p>HARTZ BAT ETA BI IHIZLARI</p></head>
        </front>
        <body>
<p><hi rend='Bold'>(1876)</hi></p>
<p><hi rend='Italic'>Aire zaharra</hi></p>
<p>Larrugin bati behin bi Santagraziar:</p>
<p>«Mendian dugu hartz bat hil gogoa bihar.</p>
<p>Haren larrua dugu zuri saldu behar».</p>
<p>Tratua egin zuten hamar untza zilhar.</p>
<p>Bi ihizlari hoiek, biharamunean,</p>
<p>Goizean goizik ziren sartu oihanean.</p>
<p>Iduri hitz harturik, orduan berean,</p>
<p>Hartz eder bat xut-xuta pharatzen zaie han.</p>
<p>Hartza hek uste baino handixago baitzen,</p>
<p>Gure ihizlariak horrek ditu lazten.</p>
<p>Bat izai bati gora zalu da upatzen;</p>
<p>Bertzea, hil iduri, lurrean etzan zen.</p>
<p>Hartza lurrean dagon horren gana doa.</p>
<p>Galtzetarat eginik han zagon gaizoa.</p>
<p>Hartzak usainka dio hurbiltzen ahoa:</p>
<p>«Phu! phu! hau, bai, hila duk; hauk usain gaixtoa!»</p>
<p>Aphur bat ibilirik higi 'ta ingura,</p>
<p>(Gibel-aldetik zion sendi usteldura)</p>
<p>Utzi zuen jan gabe, ez baitzen barura.</p>
<p>Beharrik zen hain ñaphur goiz hartan hartz hura.</p>
<p>Hila zelakoari, hartza urrundu 'ta,</p>
<p>Laguna heldu zaio: «Errak, to, ez ukha.</p>
<p>Hartza ari baitzuan hiri mandatuka;</p>
<p>Zer erran daukan, niri aithorturen duka?»</p>
<p>—«Beharrirat hurbilduz muthur eta hortzak,</p>
<p>Huna zer erran dautan alimale gaitzak:</p>
<p>Heldu den aldikotzat, hau gogoan har zak:</p>
<p>Larrua saldu gabe hil behar dik hartzak».</p>
        </body>
      </text>
      <text>
        <front>
          <head rend='Bold'><p>AITA BILTZAILEARI SEME BARRAIARI</p></head>
        </front>
        <body>
<p><hi rend='Bold'>(1865)</hi></p>
<p>Aberats zikhoitz batek metaka diruak</p>
<p>Bethi oso zaduzkan kutxan giltzatuak.</p>
<p>Semetto bat baitzuen; hor, atrebituak</p>
<p>Harrapatzen diozka oro urdinduak.</p>
<p>Muthiko gaixtaginak diruaren plazan</p>
<p>Kintaleko harri bat ezartzen du kutxan.</p>
<p>Aita heldu da; bainan dirurikan ez han.</p>
<p>Amesten du semea han zaiola izan.</p>
<p>—«Seme frikun, ohoina, zer egin dautak hik?</p>
<p>Hik daiztak ene sosak ebatsi kutxatik.</p>
<p>Heiekin khendu dautak bihotza errotik.</p>
<p>Hilzerat nioak... hil nauk bai hik oraikotik».</p>
<p>Semeak: «Ori, aita, deus ez duzu galtzen.</p>
<p>Harri hori zaitzu hor berdin baliatzen.</p>
<p>Sos txar heien gozoa zuretzat deus ez zen,</p>
<p>Ez zintuenaz geroz hortik ateratzen».</p>
<p>Huntan ohart gaizkion erran xaharrari:</p>
<p>Aita biltzaileari seme barraiari.</p>
<p>Xuhur, ez xuhurregi; on, bainan ez nagi;</p>
<p>Bihotzdun, ez fundibil; hola laite nahi.</p>
        </body>
      </text>
      <text>
        <front>
          <head rend='Bold'><p>HARTZ PHEREKA LATZ</p></head>
        </front>
        <body>
<p><hi rend='Bold'>(1882)</hi></p>
<p><hi rend='Italic'>Aire zaharra</hi></p>
<p>Jaun batek omen zuen hartz eskolatu bat.</p>
<p>(Halako hartz guti da agertu mundurat.)</p>
<p>Jaunak manatuz geroz harat edo hunat,</p>
<p>Oro ziozkan hartzak ekhartzen eskurat.</p>
<p>Hartzaren nausi hori, behin baratzean,</p>
<p>Itzalean etzana lo zagon lurrean.</p>
<p>Hartzak, han baitago zain jaunaren aldean,</p>
<p>Uli bat ikhusten du haren sudurrean.</p>
<p>Behar diola hortik uli hori khendu,</p>
<p>Kintaleko harri bat hartzak hor hartzen du.</p>
<p>Ukhaldiari zaio ulia aitzindu;</p>
<p>Jaunaren kaskoa du harriak arraildu.</p>
<p>Lausengu moldegaitzek holaxe daukute</p>
<p>On baino gehiago maiz egiten kalte.</p>
<p>Amodioak balu buru 'ta berthute,</p>
<p>Adixkidantza ona orduantxe laite.</p>
        </body>
      </text>
      <text>
        <front>
          <head rend='Bold'><p>BURDINA ETA BAXERA</p></head>
        </front>
        <body>
<p><hi rend='Bold'>(1879)</hi></p>
<p><hi rend='Italic'>Aire ezaguna</hi></p>
<p>Lurrezko eltzeari burdin tupina bat</p>
<p>Oihuz hasi zitzaion: «haugi nere ganat.</p>
<p>Bazter eder ikustea ibili behainat;</p>
<p>Ene lagun hartzen haut hemendik aitzinat».</p>
<p>Eltzeak tupinari: «Jauna, ni zurekin,</p>
<p>Hauts errexa bainaiz ez naitekezu jin.</p>
<p>Bideko harri batek hunkiz geroz behin,</p>
<p>Segur, hamar pusketan nintzake desegin».</p>
<p>Tupinak eltzeari: «Ez hoin beldur izan;</p>
<p>Atxikiren haut bethi hi nere gerizan.</p>
<p>Harririk balin bada, hark arrail ehitzan,</p>
<p>Ni artean sarturik salbaturen hiz han».</p>
<p>Potikoka hor dire biak abiatzen.</p>
<p>Tupina eltzeari sahetsez da jartzen;</p>
<p>Bainan borthizkixegi baita balanbatzen,</p>
<p>Kisk eta kask, eltzea berak du xilatzen.</p>
<p>Ttiki batzu handier, munduko bidetan,</p>
<p>Jarreiki nahi dire maiz beren kaltetan.</p>
<p>Hegalik gabe gora ezin joan airetan,</p>
<p>Eroriak gerokotz hor daude errekan.</p>
<p>Flako bahaiz, ez hadin aise hauts ez xila,</p>
<p>Azkarrago denari ez hauzirik bila;</p>
<p>Hire xokotik guti aldara hadila:</p>
<p>Seguretik dagona hura duk abila.</p>
        </body>
      </text>
      <text>
        <front>
          <head rend='Bold'><p>BEHARRAREN INDARRA</p></head>
        </front>
        <body>
<p><hi rend='Bold'>(1882)</hi></p>
<p><hi rend='Italic'>Airea: Atharratze jauregian</hi></p>
<p>Aitak manatu zion seme bati behin,</p>
<p>Larrerat egurketa goizetik gan zadin:</p>
<p>«Hik ekhartzeko daiat zama bat han egin;</p>
<p>Osorik garraia zak; ez zakala arin».</p>
<p>Muthikoa larretik deus gabe heldu da.</p>
<p>«Aita, nik ez dezaket altxa zama hura.</p>
<p>Ontsa behatu diot, ez zazula duda,</p>
<p>Bakharrik ez naiteke lotzerat mentura».</p>
<p>Aitak: «Zer! ez hakien hik, behar bezala,</p>
<p>Beharra deitua den gizon bat han zela?</p>
<p>Hail, hots! oihu egiok lagun dakikala.</p>
<p>Beharra, o beharra, haugi berehala».</p>
<p>Muthikoa larrera itzultzen da berriz.</p>
<p>Egurrari so dago, hunkitzen du erhiz.</p>
<p>Gero oihuz hasten da bortz edo sei aldiz:</p>
<p>«Beharra, haugi, othoi... Beharra, hots! nun hiz?»</p>
<p>Nehor ez zaioela heltzen laguntzera,</p>
<p>Khexuz eta hasarrez hor lotzen da bera,</p>
<p>Bi haitaz altxatzen du zama bizkarrera;</p>
<p>Mila debruka gero derama etxera.</p>
<p>«Aita ez zen nehor han; egin diot oihu».</p>
<p>—«Nork lagundu hau bada kargatzen hoin zalhu?»</p>
<p>—«Beharrak nau bortxatu, orai ez dut dolu.</p>
<p>Oxala, bertze hura, debruak joan balu!»</p>
<p>Aitak, erraten dio: «Bethi hola egik,</p>
<p>Ontsa bermatzen denak indar handia dik,</p>
<p>Nik errana hoi huen; ez zuan bertzerik.</p>
<p>Jainkoak laguntzeko ez duk deus hoberik».</p>
        </body>
      </text>
      <text>
        <front>
          <head rend='Bold'><p>OTSOA ETA AMIAMOKOA</p></head>
        </front>
        <body>
<p><hi rend='Bold'>(1887)</hi></p>
<p><hi rend='Italic'>Probintziar airea</hi></p>
<p>Otsoak ahari bat baitzuen klaskatu,</p>
<p>Zintzurrean zitzaion hexur bat kokatu.</p>
<p>Amiamokoari zioen eskatu,</p>
<p>Othoi, plazer zionetz hura atheratu.</p>
<p>Bere moko luzea sarthuz zintzurrera,</p>
<p>Hegastinak hexurra zioen athera.</p>
<p>Lan-egite hoi sari, hor gure barbera</p>
<p>Otsoari da hasten galdez bortz libera.</p>
<p>Otsoak huna nola zion ihardetsi:</p>
<p>«Zer! hire lana daiat nik ere onhetsi.</p>
<p>Urus haiz, uste gabez, ez baihaut iretsi.</p>
<p>Hortan kito garela behar nauk sinhetsi».</p>
<p>Otso horren iduri da esker gabea,</p>
<p>Guziz meneko badu ongi egilea.</p>
<p>Ongiari gaizkiaz ez ihardestea,</p>
<p>Hau bera zaio aski hertsi den legea.</p>
        </body>
      </text>
      <text>
        <front>
          <head rend='Bold'><p>ERLEAK ETA LISTORRAK</p></head>
        </front>
        <body>
<p><hi rend='Bold'>(1887)</hi></p>
<p><hi rend='Italic'>Aire zaharra</hi></p>
<p>Erle kofoin bat eztiz bethea zelarik,</p>
<p>Listor alferrak ziren han sartu goserik.</p>
<p>Erleen erregina lehenik ithorik,</p>
<p>Erle-ume guzia khendu zuten jorik.</p>
<p>Listor hoiek berentzat hartzea bertzena,</p>
<p>Beren legetan zuten erraten zuzena.</p>
<p>Gauzaren edertzeko, gehiago dena,</p>
<p>Erleri zuten oso ematen hobena.</p>
<p>Erlen ezti guzia laster iretsirik,</p>
<p>Handik goiti ez zuten jateko poxirik.</p>
<p>Hasi ziren burrunbaz, hasarrez, gaitzirik,</p>
<p>Bizitzekorik aski erlek ez utzirik.</p>
<p>Erlen jabea noizbeit zaiote ohartzen;</p>
<p>Lasto bikhe 'ta sofre ahur bat du hartzen.</p>
<p>Gabaz, lo daudelarik, ditu lanhoztatzen,</p>
<p>Eta guziak hantxet ithorik ezartzen.</p>
<p>Lehengo Printzer eta Elizari esker,</p>
<p>Bazen hainbertze gauza handi eta eder.</p>
<p>Heien ebaslez eta xahutzailez leher</p>
<p>Lehengo jabeeri dire orai aiher.</p>
<p>Lehengoan asmuak aise baliatuz,</p>
<p>Berenak dituztela dagozi espantuz.</p>
<p>Berak lege-egile, Jainkoa khasatuz,</p>
<p>Jenden kontzientzia hil dute debekuz.</p>
<p>Lanho beltzen leizea gakhoz dadukana</p>
<p>Hasarre bethean da; ez gaiten engana.</p>
<p>Leizea zabal dadin laster diro mana,</p>
<p>Bolbora lanho batez handi da ja fama.</p>
        </body>
      </text>
      <text>
        <front>
          <head rend='Bold'><p>OTSOA ETA ZAKHURRA</p></head>
        </front>
        <body>
<p><hi rend='Bold'>(1901)</hi></p>
<p>Mundu huntako berri nahiz berak jakin,</p>
<p>Otsoa oihanetik athera zen behin.</p>
<p>Hiri eder baterat hurbiltzearekin,</p>
<p>Jarri zen buruz buru zakhur gaitz batekin.</p>
<p>Otsoa zakhurrari nahiko zen lotu.</p>
<p>Gaitzegi baitzitzaion, ez zen menturatu.</p>
<p>Zakhurra bera ere beharrik zen prestu.</p>
<p>Prestuaren indarrak badu errespetu.</p>
<p>Otsoa mehe bezein zakhurra lodi zen.</p>
<p>Otsoak erran zion: «Nolaz hiz hoin gizen?</p>
<p>Irakats diezadak zertaz bizi haizen.</p>
<p>Bainan ez niri erran egiarik baizen».</p>
<p>—«Jende aberatsekin bizi nauk aspaldi;</p>
<p>Egun oroz asea badiat bortz aldi;</p>
<p>Kozinariarekin nauk aixkide handi;</p>
<p>Hark niri uzten zautak jan ahal haragi».</p>
<p>Ezpainei milikatuz dago ja otsoa;</p>
<p>«Ai! nik ere, bai, banik hik dukan gozoa!...</p>
<p>Bainan gero zer lan duk? Gero norat oa?</p>
<p>Nik bezala othe duk gozatzen kanpoa?»</p>
<p>—«Hautematen badiat hurbiltzen ohoinik,</p>
<p>Eskale, makhiladun, tzarki bezti denik;</p>
<p>Saingaz hasten nauk eta haizatzen tiat nik.</p>
<p>Ez diat hori beizik hanbat bertze lanik».</p>
<p>Otsoa irriz zaio hasten zakhurrari:</p>
<p>«Errak, zer duk lephoan uhal eder hori?»</p>
<p>Zakhurrak errepusta: «Ez erran nehori,</p>
<p>Hunen esteka hautsiz nauk hunat ethorri».</p>
<p>—«Ez naik ez, ni, estekan nehork atxikitzen;</p>
<p>Nausirik ez jaberik ez diat ni baizen.</p>
<p>Hire bizi moldeak ez naik agradatzen.</p>
<p>Adios, oihanerat berriz nauk itzultzen».</p>
<p>Libertatea zer den otsoak badaki.</p>
<p>Gutartean hainitzek ez dakite aski;</p>
<p>Libertate zuzena zer den bereziki,</p>
<p>Eta hura zein oso behar den atxiki.</p>
<p>Beren herritik asko doazi hor hara,</p>
<p>Hiri 'ta gobernuko enplegu hoitara,</p>
<p>Hetan sartuz geroztik, zer beldur ikhara!...</p>
<p>Behar ordutan ere maiz ezin aldara.</p>
<p>Laborari biziak gure basherritan</p>
<p>Badu bertze gozorik; ez da dudarikan.</p>
<p>Xuhurki, ta ximenki hantxet egonikan,</p>
<p>Bakotxa bereekin, eta librorikan.</p>
        </body>
      </text>
      <text>
        <front>
          <head rend='Bold'><p>GATHUA ETA ARROTOINAK</p></head>
        </front>
        <body>
<p><hi rend='Bold'>(1901)</hi></p>
<p>Gathu zahar bat bazen nere sor etxean,</p>
<p>(Halako bat on laite etxe bakotxean)</p>
<p>Egun oroz ihizin, bardin gau beltzean;</p>
<p>Sagu 'ta arrotoinez zagoen asean.</p>
<p>Saguak jan zituen guziak lehenik,</p>
<p>Arrotoinak ez oro, zailegi izanik.</p>
<p>Gutienik ustean, ixilikan jinik,</p>
<p>Atzematen zituen amarruz Miñiñik.</p>
<p>Otsaileko gauetan, gathu zahar hura</p>
<p>Hauzoko etxetarat baitzoan ardura;</p>
<p>Arrotoinen artean izan zen bilkura,</p>
<p>Hitzhartzeko zer egin, zertara mentura.</p>
<p>Arrotoin zaharrenak hau zioten erran:</p>
<p>«Gathuak gehiago ez gaitzan atzeman,</p>
<p>Kroskoila bat lephotik behar zaio eman.</p>
<p>Jiten bada, soinutik dezagun hauteman».</p>
<p>Lan horren egiterat nor zaion gan nahi...</p>
<p>Batek ihardesten du: «Ez ni, ez segur ni».</p>
<p>Bertze batek: «Ni ere ez naite atrebi».</p>
<p>Hola mintzatu ziren aldizka hamabi.</p>
<p>Berrehun han baitziren, bat ez zen athera</p>
<p>Gathuari lephotik kroskoil ezartzera.</p>
<p>Ez da aski lan baten asmatzea bera;</p>
<p>Askotan egitea nekhe da sobera.</p>
        </body>
      </text>
      <text>
        <front>
          <head rend='Bold'><p>HAITZA ETA IHIA</p></head>
        </front>
        <body>
<p><hi rend='Bold'>(1901)</hi></p>
<p>Haitza mintzo zitzaion behin ihiari:</p>
<p>«Ai! zein ez-deusa haizen ene aldean hi!</p>
<p>Beha zak, to, zein naukan handiagoa ni.</p>
<p>Hi hain herbail eta txar haut nik urrikari».</p>
<p>Ihardetsi zioen, haitzari ihiak:</p>
<p>«Jainkoak egin gaitu zu eta ni biak.</p>
<p>Harentzat berdin dire handi 'ta ttikiak;</p>
<p>Iguzki berak gaitu argitzen guziak».</p>
<p>—«Ez diagu berdinik deusik hik eta nik:</p>
<p>Hi denmendren haizeak hauka hor etzanik;</p>
<p>Ni ordean niagok kaskoa gorarik;</p>
<p>Ez diat hik bezala Jainko axolarik».</p>
<p>Hola mintzo zelarik ihiari haitza,</p>
<p>Horra nun altxatzen den kalerna bat gaitza;</p>
<p>Hedoi itsusi batzu airean dabiltza;</p>
<p>Laster dute zerua ezartzen beltz beltza.</p>
<p>Haitz hura hedoieri hurbilago baitzen,</p>
<p>Ihurtzuria zaio gainerat erortzen.</p>
<p>Haize zirimolak du bihurriki jotzen,</p>
<p>Bai eta erroz gora krisk krask aurdikitzen.</p>
<p>Ihi gaixoa zagon hantxet ukhurtua;</p>
<p>Gero ikhusi nuen berriz xutitua,</p>
<p>Bere mendretasunaz beraz salbatua,</p>
<p>Horra, jende xehea, zure etsenplua.</p>
        </body>
      </text>
      <text>
        <front>
          <head rend='Bold'><p>TRIPOTA</p></head>
        </front>
        <body>
<p><hi rend='Bold'>(1889)</hi></p>
<p>Jende beharrak ziren Pello ikhatzkina,</p>
<p>Eta haren emazte Koxepa Martina.</p>
<p>Beren etxola zuten phezoinez egina,</p>
<p>Eta janhari hotza thalo 'ta xardina.</p>
<p>Neguko arrats batez senhar emazteak</p>
<p>Nakhaizturik zaduzkan xardina jateak.</p>
<p>«Gu bethi miserian, asean bertzeak:</p>
<p>Makhur dire, zioten, holako legeak».</p>
<p>Sorgin bat sartzen zaie leihotik barnera:</p>
<p>«Heldu naiz hiru gauzen zuei ematera.</p>
<p>Galda zatzue hirur, berex bat bedera,</p>
<p>Nahi den bezein handi, Deus ez zait sobera».</p>
<p>Pello ohiuz hasten da supazter zokhotik:</p>
<p>«Ai! nik tripot bat banu, jan niro gogotik».</p>
<p>Tripot bat erortzen da, panp! ximiniatik,</p>
<p>Jan on bat egin dezan Pellok oraikotik.</p>
<p>Martinak senharrari: «zer pelloa haizen!</p>
<p>Ez hakiena zerbeit hoberik galdetzen?</p>
<p>Balinba tripot hori, dena den, hoin gizen.</p>
<p>Sudurretik dilindan balitzaik gelditzen».</p>
<p>Martinak hitz horiek athera orduko,</p>
<p>Tripota sudurrera Pellori doako.</p>
<p>Khendu nahiz ari da, debru 'ta karako;</p>
<p>Sudurrarekin beizik ez du atherako.</p>
<p>Haur guziak ondotik, zakhurrak saingaka;</p>
<p>Lau zehe sudur hoiez nola ez ahalka!...</p>
<p>Etxean ere nola andrea balaka?</p>
<p>Ez diro ixilaraz han haren kalaka.</p>
<p>Azkenekotz Pellori burura zaio jin</p>
<p>Hirugarren galderik ez dutela egin.</p>
<p>Sudur soberakin hoi dio suntsi dadin.</p>
<p>Tripota suntsitzen da; orai du atsegin.</p>
<p>Alegia hortarik zer dagerin, huna:</p>
<p>Askoren gutizien funtsgabetasuna.</p>
<p>Bil ez badezakegu handi den fortuna,</p>
<p>Dugun goza bederen guttien duguna.</p>
        </body>
      </text>
      <text>
        <front>
          <head rend='Bold'><p>ELHEZ EZ, NAHIZ BAI</p></head>
        </front>
        <body>
<p><hi rend='Bold'>(1888)</hi></p>
<p>Duela ehun urthe neskatxa bat bazen,</p>
<p>Ezkondu nahi zela baitzuen ukhatzen.</p>
<p>Nahia ez da aski ez bada bat baizen.</p>
<p>Bi nahien eskasik ez zuen aithortzen.</p>
<p>Berrogoi urthetara zoala jadanik:</p>
<p>«Bai, hobe dut, zioen egonik hola nik».</p>
<p>Bainan loriatu zen galdea izanik</p>
<p>Manex Panplan ezkila joilearen ganik.</p>
<p>Oilo pare batekin doa Mariana</p>
<p>Herriko jaun erretor xaharraren gana,</p>
<p>Eta erraten dio: «Hauxe da hau lana!</p>
<p>Ezkondu behar naizen Erradazut, jauna».</p>
<p>Jaun erretor xaharrak dio ihardesten:</p>
<p>«Aise jakinen duzu baia ala ez den».</p>
<p>«Ilhuntzeko ezkilak duelarik jotzen,</p>
<p>Egon zaite han erne zer dion entzuten».</p>
<p>Ilhuntzeko ezkilak jotzen du pan pan plan.</p>
<p>Marianak entzun du: «Bai Panplan daut erran.</p>
<p>Manex Panplan ezkilak dio har dezadan.</p>
<p>Oraitik ez nagoke dudan ez ikharan».</p>
<p>Nahi den hura bethi ez daiteke gorde,</p>
<p>Ez bortxazkoa jasan borondate orde.</p>
<p>Gauza bat doanean gure gogo alde,</p>
<p>Makhurrik hartan baden ez zazula galde.</p>
        </body>
      </text>
      <text>
        <front>
          <head rend='Bold'><p>III. BERTZE GISAKOAK</p></head>
        </front>
        <body>
        </body>
      </text>
      <text>
        <front>
          <head rend='Bold'><p>XURIKO</p></head>
        </front>
        <body>
<p><hi rend='Bold'>(1867)</hi></p>
<p>Mehetegiko xakurra,</p>
<p>Zangoz, errainez makhurra.</p>
<p>Berga bat luze muthurra,</p>
<p>Larrutik hurbil hezurra,</p>
<p>Urthe guzia barura,</p>
<p>Zeren zen toki xuhurra.</p>
<p>Amak ttikitik utzia,</p>
<p>Esnerik gabe hazia,</p>
<p>Tripa errainei josia,</p>
<p>Uliek jaten hasia;</p>
<p>Xurikok bere bizia</p>
<p>Hola derama guzia.</p>
<p>Mahainpetik kokoriko,</p>
<p>Begira dago Xuriko</p>
<p>Artho axaltto bat noizko</p>
<p>Othe zaion eroriko.</p>
<p>Nausiak ematen daizko</p>
<p>Doan hortik bi ostiko.</p>
<p>Xakhur gaixoa holakoz</p>
<p>Merke hazten zutelakotz,</p>
<p>Tripa hutsik, ilhun gogoz,</p>
<p>Pleinuz zagon egun oroz;</p>
<p>Hatzka zangoz eta besoz</p>
<p>Nihun ez zauken kukusoz.</p>
<p>Ohoinak ere noiz-nahi</p>
<p>Horren sainga ilhaunari</p>
<p>Gabaz ziren irriz ari:</p>
<p>«Xakhur prestua hi haiz, hi!»</p>
<p>Gero ixiltzea sari,</p>
<p>Jo harrika gaixoari.</p>
<p>Egun batez, baratzera</p>
<p>Huiatzen dute lanera,</p>
<p>Doan oilo haizatzera,</p>
<p>Xakhur gose-ta -minbera,</p>
<p>Buztana tripaz behera,</p>
<p>Ihes doa gordetzera.</p>
<p>Martin etxeko muthila,</p>
<p>Zalu harturik makhila,</p>
<p>Haren ondotik dabila,</p>
<p>Xuriko xakhur abila</p>
<p>Lastoan ixil-ixila</p>
<p>Dago alegia hila.</p>
<p>Zenbeit gau egun bakharrez</p>
<p>Gorde egonik herabez,</p>
<p>Athera zen jan beharrez,</p>
<p>Hamikatua, nigarrez,</p>
<p>Estalia zaragarrez,</p>
<p>Lakhastaz eta zakharrez.</p>
<p>Sukaldean nihor ez da;</p>
<p>Sartzen da xakhur herresta.</p>
<p>Errekia zen prespresta,</p>
<p>Zeren zen herriko besta.</p>
<p>Usain, milik' eta jasta</p>
<p>Dena jaten du has eta.</p>
<p>Etxeko andre khexua</p>
<p>Hor heldu da hats-hauntua:</p>
<p>«Zakhur madarikatua,</p>
<p>Eia, hor, usu-usua,</p>
<p>Nik hauts artean burua,</p>
<p>Egik hire ordenua».</p>
<p>Ordenuak hau du beltza,</p>
<p>Denen uztea bertzentza;</p>
<p>Xurikok badaki ontsa</p>
<p>Nori zer utz, nola phentsa:</p>
<p>Etxekandreari gantza;</p>
<p>Nausiari azken putza.</p>
<p>Bizian gosez egonik,</p>
<p>Hilzean sobera janik,</p>
<p>Huna Xurikok erranik</p>
<p>Zer entzun dugun azkenik:</p>
<p>«Gose dagonaren ganik</p>
<p>Ez daitekela lan onik».</p>
        </body>
      </text>
      <text>
        <front>
          <head rend='Bold'><p>MARTIN ETA KATALIN</p></head>
        </front>
        <body>
<p><hi rend='Bold'>(1851)</hi></p>
<p>Nik bi senhar emazte baditut hauzoan,</p>
<p>Egun oroz goizetik hasiak haroan:</p>
<p>Martin maiz ostatura doakolakoan,</p>
<p>Katalin gathilutik ari da xokoan.</p>
<p>Uste baino goizxago Kattalini behin</p>
<p>Ostatutik etxera heldu zaio Martin.</p>
<p>Gathilua utzirik —horrek baitio min—</p>
<p>Hasten zaio mokoka Martini Kattalin.</p>
<p>«Hor hiza, hordi tzarra, hor hiz, alfer handi?</p>
<p>Ah! zer etxe jalea hartu hintudan, hi!</p>
<p>Hirekin bizitzeak ase naik aspaldi.</p>
<p>Hi, gizon baino hobe hindeken zahagi».</p>
<p>«Hots! Kattalin maitea, ez bada hasarra:</p>
<p>Zuk eta nik badugu elgarren beharra.</p>
<p>Zu nere bihotzean zintuzket bakharra</p>
<p>Zu baino eztixago ez baliz nafarra».</p>
<p>—«Hik iretsi nafarrak ni ez naik eztitzen,</p>
<p>Ez hire mozkor hatsak xutik atxikitzen».</p>
<p>—«Ene hatsak, Kattalin, ez hau, ez, izitzen;</p>
<p>Garratxagorik dainat nik hiri sentitzen».</p>
<p>Kattalin hasten zaio erkhatz ukhaldika;</p>
<p>Gizona bihurtzen da oro aurdikika:</p>
<p>Emaztea dakion hantxet belhaunika,</p>
<p>Buruko iletarik herrestan dabilka.</p>
<p>Hel! hel! hel! deiadarrez Kattalin hasirik,</p>
<p>Banoakote lotsaz izan dadin hilik;</p>
<p>Othoi, hots! egon diten geldirik ixilik...</p>
<p>Biek naute kanpora igorri hezirik.</p>
        </body>
      </text>
      <text>
        <front>
          <head rend='Bold'><p>HITZUNTZIAK</p></head>
        </front>
        <body>
<p><hi rend='Bold'>(1857)</hi></p>
<p><hi rend='Italic'>Airea: Ikhazketako mandoa</hi></p>
<p>Gure herrri xumetan</p>
<p>Zenbat hitzuntzi,</p>
<p>Zinez edo jostetan</p>
<p>Oro erasi,</p>
<p>Trebes, nahasi!</p>
<p>Beha daude nor zertan</p>
<p>Hobendun kausi,</p>
<p>Nori pitz hauzi;</p>
<p>Deus ez nahiz bertzetan</p>
<p>Onik ikhusi.</p>
<p>Beren hutsak utzirik,</p>
<p>Khexu bertzenez,</p>
<p>Mihiak xorrotxirik</p>
<p>Daude auhenez</p>
<p>Heien hobenez;</p>
<p>Nihor ez da garbirik,</p>
<p>Hoien erranez,</p>
<p>Kanpoz ez barnez,</p>
<p>Zenbat, hoik ausikirik,</p>
<p>Dagozin minez!</p>
<p>Izan dadin egia,</p>
<p>Ala gezurra,</p>
<p>Berdin hoien mihia</p>
<p>Doa itsura,</p>
<p>Hauts edo urra;</p>
<p>Denmendren iduria</p>
<p>Edo itxura</p>
<p>Dela segura.</p>
<p>Hain da heien loria</p>
<p>Bertzen malura!</p>
<p>Gabaz Akhelarretik</p>
<p>Mainguka jinak,</p>
<p>Hasten dire goizetik</p>
<p>Gure sorginak,</p>
<p>Debruz eginak,</p>
<p>Sist handik, sast hemendik.</p>
<p>Zer listafinak,</p>
<p>Laphar, ausinak!</p>
<p>Sendatzea luze dik</p>
<p>Hek egin minak.</p>
<p>Mihiak du salatzen</p>
<p>Bihotz barnea,</p>
<p>Eta atherarazten</p>
<p>Handik esnea</p>
<p>Edo zornea.</p>
<p>Mihi tzarra da denen</p>
<p>Zikhintzailea</p>
<p>Eta kaltea,</p>
<p>Hauzo eta ahaiden</p>
<p>Makhurtzailea.</p>
<p>Erran xaharretarik</p>
<p>Huna batena:</p>
<p>Mihia da gauzarik</p>
<p>Baliosena</p>
<p>Edo tzarrena.</p>
<p>Ongi edo kalterik</p>
<p>Den gehiena</p>
<p>Egin duena.</p>
<p>Hark dabilka, bethitik</p>
<p>Mundu hau dena.</p>
<p>Girixtinoek bethi,</p>
<p>Jainko legean,</p>
<p>Behar ginuke bizi</p>
<p>Batasunean,</p>
<p>Orok bakean.</p>
<p>Hitzuntzi txar bat gaizki</p>
<p>Mintzo denean</p>
<p>Bertzen gainean,</p>
<p>Nor-nahik diro kausi</p>
<p>Bera hutsean.</p>
        </body>
      </text>
      <text>
        <front>
          <head rend='Bold'><p>MENDE JENDE MENDRE</p></head>
        </front>
        <body>
<p><hi rend='Bold'>(1882)</hi></p>
<p>Lehengo denboretan ez zela deus onik,</p>
<p>Maiz aditzen dena da gazte hoien ganik.</p>
<p>Xaharra naizelakotz erran gogo dut, nik,</p>
<p>Oraikoez badenez errenkuradunik.</p>
<p>Diote berthutea, fedea, odola,</p>
<p>Oraiko jendeari guttitu zaizkola.</p>
<p>Hobe omen da orai xikana, eskola,</p>
<p>Bakotxa bere eta bertzez ez axola.</p>
<p>Haurretik mainaz galdu, gero gazte xoro,</p>
<p>Gure seme alaben haizu dire oro.</p>
<p>Burhaso 'ta nausien indarrak akhabo.</p>
<p>Beraz bazter xuxenik gerokotz badago.</p>
<p>Zenbat alfer, edale, aise bizi nahi!</p>
<p>Eta zenbat emanak gurikeriari!</p>
<p>Zenbat hortakotz aiher Jainko legeari!</p>
<p>Aise jendetasuna da ttikitzen ari.</p>
<p>Leheneko mendetan hau zen, hau, zuzena:</p>
<p>Denek ohoratzea berthute zuena.</p>
<p>Orai zer-nahi bidez gora heltzen dena,</p>
<p>Hainitzen agurretan omen da lehena.</p>
<p>Zuzen' eta makhurra, elgarri guduan,</p>
<p>Aspaldi etsai handi Zabiltzan munduan.</p>
<p>Jendea zuzenaren alde zen orduan.</p>
<p>Indar gaitza du orai makhurrak eskuan.</p>
<p>Fedea lehendanik mendratua baita,</p>
<p>Bihotzen hotz idorra erraitea gaitz da.</p>
<p>Bere burua beizik nihor ezin maita,</p>
<p>Izanagatik ere ama edo aita.</p>
<p>Ongi-egile gutiz orhoit da mundua;</p>
<p>Ahaidetan beretan labur da dolua.</p>
<p>Hila hil; osoki da etxetik khendua;</p>
<p>Bai eta hark utzia harentzat galdua.</p>
<p>Huna orai zer laiten askoren nahia:</p>
<p>Gezurrari ez dadin gerlan har egia.</p>
<p>Zotzetik da ziria, hazitik bihia.</p>
<p>Gezurra lege bada, haizu da gaizkia.</p>
        </body>
      </text>
      <text>
        <front>
          <head rend='Bold'><p>OHORE LABORANTZARI</p></head>
        </front>
        <body>
<p>Munduan oi! zein eder den</p>
<p>Ohorezko bizia,</p>
<p>Guziz laborariaren</p>
<p>Lanak irabazia!</p>
<p>Hark du orai, nola lehen</p>
<p>Hazten mundu guzia.</p>
<p>Laborantza gauza handi</p>
<p>Eta botheretsua!</p>
<p>Hartan da lanean ari</p>
<p>Jainkoaren eskua,</p>
<p>Gizonaren eskuari</p>
<p>Berma dadin lotua.</p>
<p>Ez balitz laboraririk</p>
<p>Hits lagozke bazterrak;</p>
<p>Ez liro gauza handirik</p>
<p>Eman alhor alferrak.</p>
<p>Hiritarra, hik segurik</p>
<p>Zer jan hezaken, errak.</p>
<p>Bizitzeko behar diren</p>
<p>Gauza lehen lehenak,</p>
<p>Bihi, fruitu, zer-nahi den,</p>
<p>Oilo, abre gizenak,</p>
<p>Jendeak laborarien</p>
<p>Eskutik ditu denak.</p>
<p>Orhoit gaiten arno hori,</p>
<p>Aihenaren odola,</p>
<p>Edaterat nork orori</p>
<p>Ematen duen hola.</p>
<p>Jakin gabe ez da sori</p>
<p>Edatea nihola.</p>
<p>Laborari etxetan den</p>
<p>Hauk haur eder lerroa!</p>
<p>Zangar lodi, gorphutz lerden,</p>
<p>Larru garbi sanoa;</p>
<p>Aita ama leialen</p>
<p>Ondorio gozoa.</p>
<p>Laboraria lanean</p>
<p>Egunaz da nekhatzen;</p>
<p>Bainan gero arratsean</p>
<p>Familiaz gozatzen.</p>
<p>Gabaz aise da ohean</p>
<p>Goizeraino lokhartzen.</p>
<p>Igandez, Eskualherrian,</p>
<p>Eder laboraria!</p>
<p>Elizan, kantaz lorian;</p>
<p>Plazan, pilotaria;</p>
<p>Xahartu 'ta, jar-harrian</p>
<p>Juje 'do xaxaria.</p>
<p>Laborantzari ihesi</p>
<p>Hanbat seme alaba,</p>
<p>Ai! ondikotz, baitoazi</p>
<p>Toki arrotzetara;</p>
<p>Alhorrak larre 'ta sasi</p>
<p>Hara han daiten bara.</p>
        </body>
      </text>
      <text>
        <front>
          <head rend='Bold'><p>AMERIKETARAKO BIDEAN</p></head>
        </front>
        <body>
<p><hi rend='Bold'>(1854, Urruña, saririk gabe)</hi></p>
<p>Huna jadanik hamar egun</p>
<p>Itsasoz itsaso noala,</p>
<p>Nere sor etxetik hain urrun</p>
<p>Utzirik amaren hegala.</p>
<p>Ai! ene amaren nigarrak</p>
<p>Orai ez daude xukaturik,</p>
<p>Aita zenaz seme bakharrak</p>
<p>Baitzadukan konsolaturik.</p>
<p>Arreba, hor egon zaite, zu,</p>
<p>Ama maiteren aldean;</p>
<p>Jinen natzaiola errozu</p>
<p>Bai, urthe laburrik barnean.</p>
<p>Iñharak horra airez aire</p>
<p>Nun doazin alde hartara;</p>
<p>Hegalak banitu, ni ere</p>
<p>Ez nindeke, ez, hemen bara.</p>
<p>Ametsetarik nintzen barda</p>
<p>Aberats etxerat itzuli;</p>
<p>Bainan ene ametsa juan da;</p>
<p>Hartan oro zaizkit itzali.</p>
<p>Lore bat hauzo baratzean</p>
<p>Ikhusi dut, eta han utzi;</p>
<p>Berari deus ez diot erran;</p>
<p>Igorriren diot goaraintzi.</p>
<p>Hor berean, lore gordea,</p>
<p>Egon zakizkit, hitstu gabe;</p>
<p>Zu izanen zare neurea,</p>
<p>Zu, nik ditudan denen jabe.</p>
<p>Ene gazte lagun maiteak,</p>
<p>Sor-herriaz goza zaitezte.</p>
<p>Ni hortik hoin urrun juaiteak</p>
<p>Oi! zein nauen ezarri triste!</p>
<p>Hik, bai, diru gose zorrotza,</p>
<p>Nabilkak hola zoraturik;</p>
<p>Hik dautak gogortu bihotza,</p>
<p>Hik ezarri nauk itsuturik.</p>
<p>Aberastu nahi naiz, bainan</p>
<p>Zuzenez eta ohorezki:</p>
<p>Herrirat heltzen naizenean,</p>
<p>Dirudun fama ez zait aski.</p>
        </body>
      </text>
      <text>
        <front>
          <head rend='Bold'><p>PATTIN DIRUDUN EZ FEDEDUN</p></head>
        </front>
        <body>
<p><hi rend='Bold'>(1880)</hi></p>
<p>Ez du urthe hanbatik sor herritik joanik,</p>
<p>Pattin ethorri zaiku aberats jadanik,</p>
<p>Agur eta ohore nahiz denen ganik.</p>
<p>Nor da orai herrian Pattin bezein jaunik?</p>
<p>Pattin aberasteak hola badu jaundu,</p>
<p>Nola gerthatzen zaio ez baita gizondu?</p>
<p>Giristino legea utzirik omen du;...</p>
<p>Bihotza nekhez dio diru hutsak ondu.</p>
<p>Pattinen balentria, herrirat jin eta,</p>
<p>Gur' Erlisioneaz maiz trufatzen baita.</p>
<p>—«Jainko legea, Pattin, ez dirozu maita;</p>
<p>Huni ihes baitzare ibili sosketa».</p>
<p>Eskola guttirekin joan bezala jinik,</p>
<p>Bera beizik ez zaio nihor jakintsunik:</p>
<p>—«Aphez hoiek bezenbat, dio, badakit nik;</p>
<p>Ez zazuela sinhets hoikien erranik».</p>
<p>Pattini gero moltsa diote ebatsi.</p>
<p>Hire ohoinak, Pattin, milaka goaraintzi.</p>
<p>Haren egitatea ez dakikek gaitzi;</p>
<p>Hortan segurik ez dik aphezik sinhetsi.</p>
<p>Bere sosak galdurik denean gelditu,</p>
<p>Lausengariak zaizko Pattini guttitu.</p>
<p>Jakitatez ere bai bera da ttikitu;</p>
<p>Lehengo balentriak ixilduak ditu.</p>
<p>Urrundik jin hoieri gauden beha orai,</p>
<p>Gu bezala fededun diren, ez edo bai;</p>
<p>Eia gure agurren hartzeko diren gai,</p>
<p>Zer othe dituzkegun, anai ala etsai.</p>
        </body>
      </text>
      <text>
        <front>
          <head rend='Bold'><p>BETIRISANTS</p></head>
        </front>
        <body>
<p>Betirisantsez aspaldi dik</p>
<p>Ez zela deus berri handirik;</p>
<p>Zioten ehortzi zutela bizirik,</p>
<p>Lurpetik ilkirik,</p>
<p>Ez duk ez hirririk,</p>
<p>Munduz mundu herratua ibilirik,</p>
<p>Oraikotik ditik Betirik</p>
<p>Indarrak hartu, guk utzirik;</p>
<p>Hor ziagok kargu handitan jarririk.</p>
<p>Hor ziagok kargu handitan jarririk.</p>
<p>Betirisants bai lehen ere</p>
<p>Zer den aski jakinak gare:</p>
<p>Zer-nahi jukutria, eta halare</p>
<p>Orai arte pobre;</p>
<p>Orai du podore:</p>
<p>Zorri hilik piztuen enperadore;</p>
<p>Gaixto eta tzarren fagore,</p>
<p>Hoein ganik baitu ohore.</p>
<p>Jende zuzenak orai behar du gorde.</p>
<p>Jende zuzenak orai behar du gorde.</p>
<p>Betirisants lehen ardura</p>
<p>Balinbazabilan barura</p>
<p>Orai hargatik legunik dik itxura.</p>
<p>Amarru segura,</p>
<p>Jin zaiok burura</p>
<p>Hain aphaletik igaiteko tronura,</p>
<p>Lausengatuz jende makurra,.</p>
<p>Egiatzat salduz gezurra.</p>
<p>Holaxe dik mundua bildu eskura.</p>
<p>Holaxe dik mundua bildu eskura.</p>
<p>Betirisants dugu lehena</p>
<p>Lege hau ekharri duena:</p>
<p>Indarraren meneko dela zuzena.</p>
<p>Nor baita txarrena,</p>
<p>Hark dik hark hobena;</p>
<p>Gaixtagin azkar den bat nola kondena!</p>
<p>Orai nor-nahik dakiena,</p>
<p>Ofiziotan den hitsena</p>
<p>Bide da kontzientziadunarena.</p>
<p>Bide da kontzientziadunarena.</p>
<p>Betirisantsen politika,</p>
<p>Bera laxo, bertzeak tinka;</p>
<p>Gero «Bibe la liberte» errepika.</p>
<p>Jendea dabilka</p>
<p>Tiraka, purtzika,</p>
<p>Legar eta lege berri ukhaldika.</p>
<p>Nausi nahiz oro gaindizka,</p>
<p>Bainan oro ezin aldizka.</p>
<p>Diote hori dela Errepublika.</p>
<p>Diote hori dela Errepublika.</p>
<p>Betirisanstarren Jainkoa</p>
<p>Da mundu huntako gozoa,</p>
<p>Erlisione libro eta lazoa,</p>
<p>Aphez gabekoa,</p>
<p>Erran gabe doa,</p>
<p>Gure xakurrarena bezalakoa,</p>
<p>Gerokotzat bego geroa;</p>
<p>Bainan damurik herioa</p>
<p>Hoieri ere zaiote jin gogoa.</p>
<p>Hoieri ere zaiote jin gogoa.</p>
<p>Betirisantsen soldaduak,</p>
<p>Framazon Beltzak deituak,</p>
<p>Non-nahi zaizkigu nausi pharatuak.</p>
<p>Zer nahasmenduak,</p>
<p>Kalteak, gastuak,</p>
<p>Derakharzken hoien gobernamenduak!</p>
<p>Jainkorik ez nahiz, munduak</p>
<p>Jabe hoiek ditik hartuak.</p>
<p>Ez dik gaizki irri egiten debruak.</p>
<p>Ez dik gaizki irri egiten debruak.</p>
<p>Betirisantsen zangopetan</p>
<p>Oi! zenbat dabilan herrestan,</p>
<p>Eta zenbat den haren aztaparretan!</p>
<p>Bai aberatsetan,</p>
<p>bai nekhatzaletan,</p>
<p>Zenbat libro uste 'ta diren gathetan!</p>
<p>Bizitze gisa batzuetan,</p>
<p>Jainko legez trabatuetan.</p>
<p>Errexki daude Betiriren legetan.</p>
<p>Errexki daude Betiriren legetan.</p>
<p>Betirisantsi bertze asko</p>
<p>Begiak itsurik darraizko;</p>
<p>Hek ere gisa baitire harendako,</p>
<p>Zeren diren gaixto,</p>
<p>Xoro edo asto.</p>
<p>Arren zenbat den bazterretan holako!</p>
<p>Jaun xanfarin, xilodun kasko,</p>
<p>Edale, mandril, esku mako,</p>
<p>Hoien bozak Betirik ditu beharko.</p>
<p>Hoien bozak Betirik ditu beharko.</p>
<p>Betirisanstarren haurreri</p>
<p>Eskola zor zaie deneri,</p>
<p>Bainan eskolan Jainkorik ez zilegi.</p>
<p>Gero da ageri,</p>
<p>Behatuz hoieri,</p>
<p>Han ikhasietan direla trebegi.</p>
<p>Berthuteaz nihor ez bedi</p>
<p>Hoier mintzatzerat atrebi:</p>
<p>Ez galde jendetasunik abreeri.</p>
<p>Ez galde jendetasunik abreeri.</p>
        </body>
      </text>
      <text>
        <front>
          <head rend='Bold'><p>ERREPUBLIKA</p></head>
        </front>
        <body>
<p>Erreg' Enperadore et' Errepublika:</p>
<p>Xuxen, makhur, nahaste, zenbat itzulika!</p>
<p>Ai, ai, ai! mutilla, zenbat itzulika!</p>
<p>Gobernamenduetan zoin da zuzenena?</p>
<p>Ethorkiz, legez eta obraz hala dena.</p>
<p>Ai, ai, ai! mutilla, obraz hala dena.</p>
<p>Errepublika onik othe daite nihun?</p>
<p>Baietz, diote; bainan nekhez eta urrun.</p>
<p>Ai, ai, ai! mutilla, nekhez eta urrun.</p>
<p>Frantses Errepublika zer den orai guziz,</p>
<p>Kanta zezakeiagu, berak erakutsiz.</p>
<p>Ai, ai, ai! mutilla, berak erakutsiz.</p>
<p>Liberté, égalité eta Fraternité:</p>
<p>Ah! hiru gezur hoiek egiak balite!</p>
<p>Ai, ai, ai! mutilla, egiak balite!</p>
<p>Lehengo denboretan errege batto zen.</p>
<p>Orai denak errege: hori duk hoi zuzen!</p>
<p>Ai, ai, ai! mutilla, hori duk hoi zuzen!</p>
<p>Ni ere errege naiz, bainan ez aisian;</p>
<p>Bertzeak gainian eta ni bethi azpian.</p>
<p>Ai, ai, ai! mutilla, ni bethi azpian.</p>
<p>Guziak kargu gose, eta nausi nahi;</p>
<p>Hau duk Errepublika: hi khen eta jar ni.</p>
<p>Ai, ai, ai! mutilla, hi khen eta jar ni.</p>
<p>Karguak ziren lehen goratik jin gauzak;</p>
<p>Ematen ditik orai ziri baten bozak.</p>
<p>Ai, ai, ai! mutilla, ziri baten bozak.</p>
<p>Podoreduna lehen handi behar zuan;</p>
<p>Orai ttiki 'ta txarrak nausi tuk multzuan.</p>
<p>Ai, ai, ai! mutilla, nausi tuk multzuan.</p>
<p>Hainbertze bizi nahiz gure zergen gostuz.</p>
<p>Oro bethe zaizkiguk karguz et' enpleguz.</p>
<p>Ai, ai, ai! mutilla, karguz et' enpleguz.</p>
<p>Oro soldado eta jende eskolatu...</p>
<p>Nork beharko dik gero haintzurrari lotu?</p>
<p>Ai, ai, ai! mutilla, haintzurrari lotu.</p>
<p>Ez gaituk nihoiz izan hoin tinko estekan,</p>
<p>Ez eta biphilduak hoin murritz errekan.</p>
<p>Ai, ai, ai! mutilla, hoin murritz errekan.</p>
<p>Lehengo gobernuez errenkura hintzen;</p>
<p>Orai, mutilla, orai, ikhasak bizitzen.</p>
<p>Ai, ai, ai! mutilla, ikhasak bizitzen.</p>
<p>Alferromes, Koxkarin, Krakesku, Triparno,</p>
<p>Hauk beren jitez dire errepublikano.</p>
<p>Ai, ai, ai! mutilla, errepublikano.</p>
<p>Errepublikanoa, arim' eta gorphutz,</p>
<p>lehen lehenatarik da Kadet Astoputz.</p>
<p>Ai, ai, ai! mutilla, da Kadet Astoputz.</p>
<p>Kadet Astoputz lehen mezara zabilan;</p>
<p>Orai aphezei gerlan omen du aski lan.</p>
<p>Ai, ai, ai! mutilla, omen du aski lan.</p>
<p>Lanbide hitskoari, Kadet, lotu haiz to;</p>
<p>Ez hinte hola ibili, ez bahintz hoin asto.</p>
<p>Ai, ai, ai! mutilla, ez bahintz hoin asto.</p>
<p>Kadet Astoputz horrek, asko herrietan,</p>
<p>Halere badaduzka denak ikharetan.</p>
<p>Ai, ai, ai! mutilla, denak ikharetan.</p>
<p>Framazon, arnegatu, zirtzil eta judu,</p>
<p>Guzien buruzagi horiek ditugu.</p>
<p>Ai, ai, ai! mutilla, horiek ditugu.</p>
<p>Jainko legerik gabe, leg' egile berak...</p>
<p>Holakoz ziren lehen bethetzen galerak.</p>
<p>Ai, ai, ai! mutilla, bethetzen galerak.</p>
<p>Ohoinak ere berdin, biderat atheraz,</p>
<p>Lege egile dituk, indar nausi beraz.</p>
<p>Ai, ai, ai! mutilla, indar nausi beraz.</p>
<p>Jainkorikan ez baliz, ez duk ez gizonik</p>
<p>Gizonari zuzenez deus mana lironik.</p>
<p>Ai, ai, ai! mutilla, deus mana lironik.</p>
<p>Errepublika dela gobernu zuhurra,</p>
<p>Guzien ontasuna; oi! hori gezurra!</p>
<p>Ai, ai, ai! mutilla, oi! hori gezurra!</p>
<p>Zer-nahi haizu nahiz, berentzat lehenik,</p>
<p>Erlisioneari dire aiherrenik.</p>
<p>Ai, ai, ai! mutilla, dire aiherrenik.</p>
<p>Eskolan eman ditek Jainkoa debeku;</p>
<p>Oraixe gure haurrek behaitek abretu.</p>
<p>Ai, ai, ai! mutilla, behaitek abretu.</p>
<p>Holakoen eskolak sinhets baginetza,</p>
<p>Legerik ez nausirik ez lukek guretza.</p>
<p>Ai, ai, ai! mutilla, ez lukek guretza.</p>
<p>Arrotzak ditiagu gure umen jabe;</p>
<p>Gero izanen gaituk gurerik deus gabe.</p>
<p>Ai, ai, ai! mutilla, gurerik deus gabe.</p>
<p>Nihork bererik deus ez, Gobernuak oro:</p>
<p>Horra zer lege laster duten eman gogo.</p>
<p>Ai, ai, ai! mutilla, duten eman gogo.</p>
<p>Nun dire Eskualdunen lehengo Fueroak?</p>
<p>Arbasoen parrean gu zer gathiboak!</p>
<p>Ai, ai, ai! mutilla, gu zer gathiboak!</p>
<p>Gure zuzenak oro, alegia deus ez,</p>
<p>Moztu darozkigute ixilka, gezurrez.</p>
<p>Ai, ai, ai! mutilla, ixilka gezurrez.</p>
<p>Indarra omen dela orai denen nausi;</p>
<p>Lege zahar guziak horrek ditik hautsi.</p>
<p>Ai, ai, ai! mutilla, horrek ditik hautsi.</p>
<p>Indarra eta bortxa, oi! zer gauza hotzak!</p>
<p>Horiek ez daitezke bil gure bihotzak.</p>
<p>Ai, ai, ai! mutilla, bil gure bihotzak.</p>
<p>Ez duk gizon ez jende hola laket dena;</p>
<p>Guziz Eskualdun zainik ez dik den mendrena.</p>
<p>Ai, ai, ai! mutilla, ez dik mendrena.</p>
<p>Gure eskuara bera galduz bagoazik.</p>
<p>Ai! nihoiz ez baginik ikhusi arrotzik!</p>
<p>Ai, ai, ai! mutilla, ikhusi arrotzik!</p>
        </body>
      </text>
      <text>
        <front>
          <head rend='Bold'><p>GAUDEN GU ESKUALDUN</p></head>
        </front>
        <body>
<p><hi rend='Bold'>(1893)</hi></p>
<p><hi rend='Italic'>Eskualdun besta eta biltzarretako kanta</hi></p>
<p><hi rend='Italic'>Errepika</hi></p>
<p>Zazpi Eskualherriek bat egin dezagun</p>
<p>Guziak bethi, bethi, gauden gu Eskualdun.</p>
<p>Agur eta ohore Eskualherriari:</p>
<p>Lapurdi, Basa-Nabar, Zibero gainari;</p>
<p>Bizkai, Nabar, Gipuzko, eta Alabari.</p>
<p>Zazpiak bat besarka lot beitetz elgarri.</p>
<p>Haritz eder bat bada gure mendietan,</p>
<p>Zazpi adarrez dena zabaltzen airetan,</p>
<p>Frantzian, Espainian, bi alderdietan:</p>
<p>Hemen hiru 'ta han lau, bat da zazpietan.</p>
<p>Ekhalde-Iberrian noiz othe sortua?</p>
<p>Lau mila urthe huntan hunat aldatua;</p>
<p>Hain handi eta azkar lehen izatua,</p>
<p>Orai gure haritza zein den murriztua!</p>
<p>Funditua uholdez, zirimolez, ortziz;</p>
<p>Aizkorari arrotzek adargoiak hautsiz;</p>
<p>Harrek ere ixilka barnetik iretsiz;...</p>
<p>Haritz maitea, min duk aphaltzea gaitziz.</p>
<p>Gure haritz hau, azken mende hautaraino,</p>
<p>Zaharturik ere zen eder bezein sano.</p>
<p>Bere lur hoin garbian oso zagoeno,</p>
<p>Gainetik zoakona behar zen arrano.</p>
<p>Hi haiz, Eskualherria, haritz hori bera,</p>
<p>Arrotza nausiturik moztua sobera.</p>
<p>Oi! gure arbasoak, ez, othoi, ez beira</p>
<p>Zein goratik garen gu jautsiak behera.</p>
<p>Eskualduna jendetan, Eskuara mintzotan,</p>
<p>Lehen-lehenak dire, jakinen ahotan.</p>
<p>Nahiz orai arrotzak azpian hadukan,</p>
<p>Eskualduna, egoadi Eskualdun herrunkan.</p>
<p>Gu gare, Eskualdunak, berexiak beraz</p>
<p>Gure ethorkiz eta mintzaira eskuaraz.</p>
<p>Nihongo arrotzekin ez dadien nahas,</p>
<p>Arrotzek gur' eskuara ez dirote ikhas.</p>
<p>Gureak ziren lehen bazter hauk guziak,</p>
<p>Arbasoek utziak, hek irabaziak.</p>
<p>Guri esker Frantziak eta Espainiak</p>
<p>Daduzkate dituzten Eremu handiak.</p>
<p>Mairu beltza zelarik Espainian nausi,</p>
<p>Nabasen Eskualdunak egin zion jauzi.</p>
<p>Hark ekharri gatheak han gintuen hautsi,</p>
<p>Eta hilez bertzeak igorri ihesi.</p>
<p>Orduan gure alde oihuz zauden oro:</p>
<p>«Bere lurretan nausi Eskualduna bego.</p>
<p>Frantziak, Espainiak, bai orai bai gero,</p>
<p>Deus khendu gabe dute gerizatu gogo».</p>
<p>Agintz' hoitaz geroztik gan dire denborak.</p>
<p>Ukathu diozkate hartzedunei zorrak.</p>
<p>Oi! indar makhurraren lege latz gogorrak!</p>
<p>Galduez zuzendunen alfer heiagorak.</p>
<p>Ez bahaiz, Eskualduna, lehen bezein handi,</p>
<p>Aphaldu gabe xutik bederen egoadi,</p>
<p>Odolez eta fedez bethi berdin garbi,</p>
<p>Bethi tink' atxikia hire Eskuarari.</p>
<p>Gureez gure lehen hain libro ginenak,</p>
<p>Ezin ahantziz gaude orduko zuzenak.</p>
<p>Zer ametsak ditugun, zer orhoitzapenak!</p>
<p>Jaungoikoak bakharrik badakizka denak.</p>
<p>Zuri gaude othoitzez, Jaungoiko maitea,</p>
<p>Lagun zazu zerutik Eskualdun jendea,</p>
<p>Begira dezan bethi lehengo fedea,</p>
<p>Zor zaizkon zuzenekin ardiets bakea.</p>
        </body>
      </text>
      <text>
        <front>
          <head rend='Bold'><p>ESKUALDUNAK</p></head>
        </front>
        <body>
<p><hi rend='Bold'>(1882)</hi></p>
<p>Eskualdunak nor eta zer garen</p>
<p>Ez dugu behar ahantzi:</p>
<p>Ekhialdeko jendaia zaharren</p>
<p>Ginela lehen azkazi.</p>
<p>Iberrin ginen hasi</p>
<p>Bizitzen berex gure nausi;</p>
<p>Iberritar berberak hemen</p>
<p>Eskualdun ginen berezi.</p>
<p>Gure Eskualherri hautan lehen</p>
<p>Gure legez ginen bizi;</p>
<p>Sekulan arrotzik ez ginuen</p>
<p>Gure nausitzat onetsi.</p>
<p>Aberats bai hastetik aberez</p>
<p>Ibar eta mendietan,</p>
<p>Gero burdin, zilhar eta urhez</p>
<p>Lur barnetako mietan;</p>
<p>Eskualduna denetan</p>
<p>Antzedunena zen jendetan.</p>
<p>Gero abiatu zen urez</p>
<p>Bidaiatzen untzietan;</p>
<p>Pheniziatik ingurunez</p>
<p>Sartzen zen lur urrunetan.</p>
<p>Ezagun dire deiturez</p>
<p>Haren hatzak guzietan.</p>
<p>Hannibalen bai eta Ponperen</p>
<p>Gerla-gizonen erdiak</p>
<p>Eskualdun zalhu zailak ziren</p>
<p>Hoberentzat berexiak.</p>
<p>Nekhe, laster, jauziak,</p>
<p>Haurretik hala ikhasiak;</p>
<p>Beren bazter librotan deusen</p>
<p>Beldurrik gabe haziak;</p>
<p>Irrintzinaz gudura oldartzen,</p>
<p>Gero han ezin heziak.</p>
<p>Hek amorrik eman baino lehen,</p>
<p>Hilzera zauden guziak.</p>
<p>Goizik ginen gu girixtinotu,</p>
<p>Ja jainkobatar ginenak;</p>
<p>Santiagok baigintuen argitu</p>
<p>Gu orotarik lehenak.</p>
<p>Ama Jainkoarenak,</p>
<p>Saragozen agertu zenak,</p>
<p>Bere Pilharra utzi dauku,</p>
<p>Hari berma gaiten denak.</p>
<p>Gure fedea ez du higitu</p>
<p>Geroztik etsai gaitzenak;</p>
<p>Eskualdunak bethi etsai ditu</p>
<p>Kristoren etsai direnak.</p>
<p>Basa jendez zelaiak gaindirik</p>
<p>Jen ginen mendietara;</p>
<p>Gero berritz Mairuak ethorririk,</p>
<p>Nihork ez zetzazken bara.</p>
<p>Heier buruz gerlara</p>
<p>Noiz-nahi jausten ginen hara;</p>
<p>Bortz mendez hola jazarririk,</p>
<p>Jo ginuen Nabasera;</p>
<p>Berehun mila Mairu han hilik</p>
<p>Itzuli ginen etxera.</p>
<p>Librorik, gatheak guk hautsirik,</p>
<p>Espainia zen athera.</p>
<p>Eskualduna, zerbeit hintzen ari,</p>
<p>Hire mendi hauk beiratuz,</p>
<p>Frantziari eta Espainiari</p>
<p>Mairuen traban pharatuz,</p>
<p>Biak hala salbatuz!</p>
<p>Hire saria zak irakus:</p>
<p>Libroenik utzi beharra hi,</p>
<p>Bizi haiz bertzek manatuz;</p>
<p>Hirekilako patuak hautsi</p>
<p>Dauzkitek hitaz trufatuz;</p>
<p>Estekan tinko haute ezarri</p>
<p>Hire fueroak khenduz.</p>
<p>Mundu guziko mintzaietarik</p>
<p>Zaharrena, ederrena,</p>
<p>Entzuten dugu jakintsunetarik</p>
<p>Dela Eskualdunarena.</p>
<p>Nor othe zen lehena</p>
<p>Eskuara asmatu zuena?</p>
<p>Lehenbiziko jendetarik</p>
<p>Du Eskuarak hastapena.</p>
<p>Eskualdunek dugu hau bakharrik</p>
<p>Gure mintzaia zuzena,</p>
<p>Eta oraino dugu hortarik</p>
<p>Ohorerik handiena.</p>
<p>Lapurdi, Nabarpe 'ta Zibero,</p>
<p>Eskualherriak Frantzian;</p>
<p>Bizkai, Gipuzko, Alaba, Nabarro,</p>
<p>Berdin dire Espainian.</p>
<p>Zazpiak bat nahian</p>
<p>Bagaude aspaldi handian.</p>
<p>Zazpiek bat dute izan gogo</p>
<p>Elgarren oneretsian.</p>
<p>Oi! zein litekeien ederrago</p>
<p>Baldin, Eskualdun herrian,</p>
<p>Eskualduna bere gain balago</p>
<p>Bere zuzenen erdian.</p>
<p>Lauretx, Bizintxo, Loiola, Txaberi,</p>
<p>Lauak Saindu Eskualdunak.</p>
<p>Harizpe, Ager, Zumalakarregi,</p>
<p>Gure gerlari gaindunak.</p>
<p>Astarloaren lagunak,</p>
<p>Atxular, Oihenart, hitzdunak;</p>
<p>Lizarrag' eta Larramendi,</p>
<p>Irakasle hain entzunak;</p>
<p>Bonaparte, Dibasin, Abadi,</p>
<p>Intxauspe, lau jakintsunak:</p>
<p>Horiek dire Eskuaran aspaldi</p>
<p>Argitzaile ditugunak.</p>
<p>Eskualdunak bereziki orai</p>
<p>Fedeak gaduzka xutik.</p>
<p>Jainkoaren beldurra dugu bai,</p>
<p>Gizonenik ez hanbatik.</p>
<p>Jainkoa da goratik</p>
<p>Gure nausi egundainotik;</p>
<p>Guri manatzeko ez da gai</p>
<p>Jainko gabeko puxantik,</p>
<p>Ez sinheste, ez odol, ez mintzai</p>
<p>Ez dutenak deus guretik.</p>
<p>Aixkide ditugun ala etsai</p>
<p>Ahal dakigu engoitik.</p>
        </body>
      </text>
      <text>
        <front>
          <head rend='Bold'><p>PILOTARIAK</p></head>
        </front>
        <body>
<p><hi rend='Bold'>(1890)</hi></p>
<p>Pilotak ohore du Eskualherrietan,</p>
<p>Zeren den ederrena joko guzietan.</p>
<p>Eskualdunak gaztetik, pilota-plazetan,</p>
<p>Agertzen du baduen odolik zainetan.</p>
<p>Lehengo pilotari handien izenak</p>
<p>Espantutan gintuzke erran behar denak,</p>
<p>Oraiko gizon gazte deus zainik dutenak</p>
<p>Oro ernaraz detzan heien aiphamenak.</p>
<p>Perkain eta Azantza, zer pilotariak!</p>
<p>Elgarren bethekoak, joile bihurriak</p>
<p>Ikustekoak ziren esku huska biak,</p>
<p>Xixtuz zohazinean hoien ukhaldiak.</p>
<p>Bai besain, bai besazpi, bai punpa lasterrak,</p>
<p>Oro zituen eder Kurutxet Ezkerrak.</p>
<p>Domingo Ezpeletar zafrari supherrak</p>
<p>Harrituak zaduzkan hark ere bazterrak.</p>
<p>Jandarma Betiri-ta Heraizko Martin,</p>
<p>Bi Soldadueneko osab' ilobekin;</p>
<p>Ibarl'eta Exkanda Duronearekin,</p>
<p>Eskuz bai eskularruz oro ziren berdin.</p>
<p>Sustun Itsasun eta Zuraiden Bettiri,</p>
<p>Soin gehiago ziren erreferan ari.</p>
<p>Onddore-ta Puttiko eta Franxistegi</p>
<p>Bumebarekin botan ziren lau piklari.</p>
<p>Kaskoinak eskularruz Kaskaka, xirrixtan,</p>
<p>Pilota nora nahi zabilkan ximixtan;</p>
<p>Jokoz bezenbat kaskoz, munduaren bixtan,</p>
<p>Nekhez agerturen da haren parerikan.</p>
<p>Berrogoi-ta-zazpiko Irungo partida...</p>
<p>Sekulan halakorik nun ikusiko da!</p>
<p>Kaskoinaren trunkoa ez zaitela bira,...</p>
<p>Hark han eman zituen guziak azpira.</p>
<p>Kaskoinaren denboran baziren hainbertze!</p>
<p>Lopetegi, Gamio, Senjan, Hauziartze,</p>
<p>Tripero, Kandelero, Ottarre, Goietxe,</p>
<p>Harriaga, Norbertto, Larronddo, Bizintxe.</p>
<p>Gero Espainiatik, guri nausitzera,</p>
<p>Meltxor, Antsa, Mañuel, zitzaizkun athera.</p>
<p>Horien joa ez zen guk usatu bera;</p>
<p>Guante luzeaz zohan atxik eta fuera.</p>
<p>Atxiki joko hori laster ikhasirik,</p>
<p>Frantsesak ez zagozken ez lo, ez geldirik.</p>
<p>Mattiu Aheztarrak, gazterik hasirik,</p>
<p>Españolak zituen iduki hezirik.</p>
<p>Mattiuri bertze hauk zitzaizkon jarreiki:</p>
<p>Bere hiru anaiak, gazteena Betti;</p>
<p>Gregorio, Leitzelar, Organbide, Halti,</p>
<p>Bi Eizartze, Larralde, Xantrea gaindizki.</p>
<p>Eskularrua utziz, arte hortan, oro</p>
<p>Xixteraz hasi ziren nork jo urrunago.</p>
<p>Jo urrun horren leia xuxenean dago,</p>
<p>Eta hurbiletik du indar gehiago.</p>
<p>Bidaur, hiru Larronddo, Xilhar eta Jatsa:</p>
<p>Lau gathu, axeri bat, seigarrena hartza.</p>
<p>Seiek dute jokoa murritz eta gaitza.</p>
<p>Damurik xahartzeak oro geramatza.</p>
<p>Berterretxe, Patzola eta Abadia...</p>
<p>Sakhatik da bihurri hoien ukhaldia.</p>
<p>Ottarre, Belekabe, Ziki plekaria...</p>
<p>Plazarat agertzeko oi! zer gazteria!</p>
<p>Pilotari xaharrak joaiten has orduko,</p>
<p>Berriak dire bethi ondotik helduko.</p>
<p>Eskualherrian bada bethiko muthiko,</p>
<p>Ohore hoi baitute xutik idukiko.</p>
<p>Saratar hoiek dire sortzez pilotari.</p>
<p>Hazparnen ere hautak badire noiz-nahi.</p>
<p>Ezpeletar, Khanboarrak zirenean ari,</p>
<p>Hek ere segur lehen bazuten behari.</p>
<p>Plaza bat izaiki 'ta pilotaririk ez;</p>
<p>Asko herritan hortaz dagode ahalkez.</p>
<p>Eskualdun aztureri ukho hoi egitez,</p>
<p>Eskualduna da hola Kaskointzen nahi-t'ez.</p>
<p>Igande 'ta bestetan ofizioz goiti,</p>
<p>Pilota partida bat behar laite bethi.</p>
<p>Hartan herriko seme hoberen zonbeiti</p>
<p>Zor zaie agertzea guziz ohorezki.</p>
<p>Askotan eder zaiku plekako jokoa,</p>
<p>Trinket partidatto bat, orobat laxoa.</p>
<p>Bego hargatik nausi errebotekoa.</p>
<p>Pilotako legea hortan da osoa.</p>
<p>Gaztetik ez denean pleka beizik artzen,</p>
<p>Pareta hari joka besoa da galtzen;</p>
<p>Bixta eta indarrak guti han largatzen,</p>
<p>Zabaleko joari nekhez gero jartzen.</p>
<p>Ez du bere parerik errobot zabalak;</p>
<p>Pilotak airatzeko han ditu hegalak;</p>
<p>Botak bai erreferak, marrak bai gibelak,</p>
<p>Han dituzte agertzen nork bere ahalak.</p>
<p>Pik arrasak ez badu hiltzen errefera,</p>
<p>Errebotaren joa doha urrunera.</p>
<p>Paso aldekoak du bihurtzen barnera,</p>
<p>Ahalaz xaxa edo kintze egitera.</p>
<p>Bainan erne baitago errobotlaria;</p>
<p>Zolak igorri joan du bere loria.</p>
<p>Errexaxarieri orobat guardia;</p>
<p>Besoa dute zalu bai eta begia.</p>
<p>Butariaren joko latz eta borthitza;...</p>
<p>Maiz horren eskuan da partidaren giltza.</p>
<p>Paso marrako edo arte-jo murritza,...</p>
<p>Kintze gudukatuan hark du azken hitza.</p>
<p>Kintze, trente, kuarenta, joko da laugarren.</p>
<p>Hoien artean zenbat gora behera den!</p>
<p>Erreferaria da beldur arraiaren,</p>
<p>Eta kuarentaduna ados jaustearen.</p>
<p>Pilota partidetan hau ikusten dugu:</p>
<p>Ez dela aski joa handi ez mukuru.</p>
<p>Gehienik duenak begi eta buru,</p>
<p>Kintze irabazteko maiz joa xuhur du.</p>
<p>Oro plazarat bilduz hantxet beha gaude.</p>
<p>Bortz bortzi ari dire bi gizon aralde,</p>
<p>Zoinek jo xuxenik, bizi edo lore.</p>
<p>Irabazleak gero han du han ohore.</p>
<p>Eguerdik jotzen badu partida artean,</p>
<p>Eskualdunak zer garen ezagun gare han:</p>
<p>Buru has eta xutik, denak othoitzean;</p>
<p>Gu baino gorago bat baitugu gainean.</p>
<p>Pilota zoin den joko ohoragarria,</p>
<p>Ongi dakiena da Musde Abadia.</p>
<p>Gazteak pilotara ditezen lehia,</p>
<p>Hark ematen diote bermatze saria.</p>
<p>Saridun partidetan, begira hargatik</p>
<p>Jukutria gaixto bat guri egitetik.</p>
<p>Pilotan ari dena sari horrengatik,</p>
<p>Zinez artzen ez bada, dohala bixtatik.</p>
<p>Barne edo zokhotan dagon gazteari</p>
<p>Trufa egin dezogun zeren den hoin nagi.</p>
<p>Kaskoinen jostetetan gostu badu ari,</p>
<p>Ez dela Eskualduna aise du ageri.</p>
<p>Kanpo aro ez bada, hortakotz barnean,</p>
<p>Inbido-ta hordago joka bai musean.</p>
<p>Orduan da arnoa goxo mahainean,</p>
<p>Guziz irabazirik edaten denean.</p>
        </body>
      </text>
      <text>
        <front>
          <head rend='Bold'><p>AMAXO</p></head>
        </front>
        <body>
<p><hi rend='Bold'>(1879)</hi></p>
<p>Opularda beltx eta zai ile gorritan,</p>
<p>Neguko egun batez zagon iguzkitan,</p>
<p>Emakume xahar bat buruko xuritan,</p>
<p>Altzorat alabaren haurra harturikan.</p>
<p>Aña ttikiak dio bere amaxori:</p>
<p>Nolaz duzu, amaxo, ilea hoin xuri?</p>
<p>—Ikus-azu mendian, haurra, elhur hori:</p>
<p>Ene adinak ere negua dirudi.</p>
<p>—Arphegi pollit hori zertako, amaxo,</p>
<p>Ez duzu amak bezen legun eta goxo?</p>
<p>—Haurra, urak maldari errekaz doatzo.</p>
<p>Nigarrek naute egin ni ere hoin atxo.</p>
<p>—Zertako egin nigar, amaxo maitea?</p>
<p>Zure kontsolatzeko ez niza zurea?</p>
<p>—Bertze asko neureez, al. ene umea.</p>
<p>Ikusi dut denboraz etxe hau bethea.</p>
<p>—Amaxo, zein baraxe zu zaren ibiltzen!</p>
<p>Zalhukiago naiz ni ttikitik higitzen.</p>
<p>—Haurra, ni ere lehen, zu bezala nintzen...</p>
<p>Urte soberek naute oral dorphegitzen.</p>
<p>—Bizitzen balin banaiz zu bezenbat urthe,</p>
<p>Amaxo, zu bezala, izanen naiz othe?</p>
<p>—Haurra, zenbat munduan luzez bizi uste,</p>
<p>Menturazko agintza beizik ez baitute...</p>
<p>—Jainko maiteak bethi, amaxo, zertako</p>
<p>Ez gaitu elgarrekin biziaraziko?</p>
<p>—Bizi huntaz bertzerik, haurra, guretako,</p>
<p>Badagoka hoberik, eta sekulako.</p>
<p>—Ai, amaxo, biak gu bagine zeruan!</p>
<p>Ai... zer dut nik? Eri naiz... Ai min dut buruan!</p>
<p>—Haurra, goazen barnera, hobeko dugu han:</p>
<p>Xakurra pleinuz dago gure inguruan.</p>
<p>Handik bi aste gabe bi gorphutz elizan</p>
<p>Etxe hartarik ziren ekharririk izan</p>
<p>Eta bien arimak zeruan zabiltzan</p>
<p>Lurreko gaitzetarik bethikotz gerizan.</p>
        </body>
      </text>
      <text>
        <front>
          <head rend='Bold'><p>TRIBUNALETAKO GURUTZEFIKEN KHENTZEAZ</p></head>
        </front>
        <body>
<p><hi rend='Italic'>Airea: Xoriñua norat hua</hi></p>
<p>Gure Gobernamenduak</p>
<p>Jainkoa hain higuin du,</p>
<p>Tribunaletarik baitu</p>
<p>Kurutzefika khendu.</p>
<p>Hainbertzenaz du Frantzian</p>
<p>justizia aphaldu:</p>
<p>Kontzientzien beldurra</p>
<p>du behinik bat galdu.</p>
<p>Ez bada tribunaletan</p>
<p>gehiago Kristorik,</p>
<p>Ez dezakeguke altxa</p>
<p>juramentuz besorik:</p>
<p>Han juje direnak beizik</p>
<p>ez bada goragorik,</p>
<p>Gure juramentu orok</p>
<p>ez dute baliorik.</p>
<p>Juramentuak lekhuko,</p>
<p>hartzen baitu Jainkoa.</p>
<p>Jainkorik ez balinbada,</p>
<p>haizu da zin faltsoa:</p>
<p>Jainkorik gabe zer nahi,</p>
<p>ona ala gaixtoa,</p>
<p>Denak orobat direla</p>
<p>hau erran gabe doha.</p>
<p>Gurutzefika ikusiz</p>
<p>sinhestedun jujeak</p>
<p>Makhur jujatze beldurrez</p>
<p>aise ziren hobeak:</p>
<p>«Ez zatzuela kondena,</p>
<p>zioen gurutzeak,</p>
<p>Ni egin nauten bezala</p>
<p>jende hoben gabeak».</p>
<p>Gizonezko justizia</p>
<p>gauza hits eta hotza:</p>
<p>Khurutzefika khentzean</p>
<p>khendu zaio bihotza:</p>
<p>Deus zuzenik gehiago</p>
<p>badukeien naiz lotsa,</p>
<p>Otsoa azkar delakotz</p>
<p>hobendun den bildotsa.</p>
<p>Frantziako justiziak</p>
<p>Jaungoikoa ukhatuz.</p>
<p>Oraikotik etsenplutzat</p>
<p>har dezake Pilatus:</p>
<p>Zuzen ari dela zaio</p>
<p>inozenta urkhatuz,</p>
<p>Hobendun aberatsari</p>
<p>bardin oro barkhatuz.</p>
<p>Jainko gabeko jujeak</p>
<p>framazon edo judu.</p>
<p>Hanbat gaixtoago zuentzat</p>
<p>Jainkorik ez badugu:</p>
<p>Zuen justizia orai,</p>
<p>zer sinheste dukegu?</p>
<p>Zuen sinheste gabea</p>
<p>hartzen dugu etsenplu.</p>
        </body>
      </text>
      <text>
        <front>
          <head rend='Bold'><p>PRIMADERA</p></head>
        </front>
        <body>
<p>Lagunak alegera</p>
<p>Gaiten elgarrekin,</p>
<p>Heldu da primadera</p>
<p>Bere loreekin,</p>
<p>Orai bazter hoztuak</p>
<p>Hark ditu berotzen,</p>
<p>Iduri du munduak</p>
<p>Hilik dela pizten.</p>
<p>Aspaldi mendietan</p>
<p>Urthu da elhurra,</p>
<p>Eta errepiretan</p>
<p>Beztitu da lurra;</p>
<p>Orai dire bethetzen</p>
<p>Bazterrak loreez,</p>
<p>Orai dire estaltzen</p>
<p>Arbolak hostoez.</p>
<p>Hasi dire jostatzen</p>
<p>Bildotsak landetan,</p>
<p>Baita ere agertzen</p>
<p>Inharak airetan,</p>
<p>Hek ethortzearekin</p>
<p>Akhabo negua</p>
<p>Baita ere harekin</p>
<p>Supazter zokhua.</p>
<p>Zer da ederragorik</p>
<p>Primadera baino?</p>
<p>Zer atseginagorik</p>
<p>Sasoin hori baino?</p>
<p>Phalaziuak zer dire</p>
<p>Beren urreekin?</p>
<p>Konparatzen badire</p>
<p>Gure bazterrekin?</p>
<p>Sasoin maithagarria,</p>
<p>Athor gure gana!</p>
<p>Hik oi laboraria,</p>
<p>Has zak hire lana!</p>
<p>Oi errexinoleta</p>
<p>Laster ager hadi,</p>
<p>Goizetan hire kanta</p>
<p>Adiaraz bedi.</p>
<p>Nondik dire ethortzen</p>
<p>Atsegin plazerak,</p>
<p>Nork daizkigu egortzen</p>
<p>Uda primaderak?</p>
<p>Orhoit hadi gizona</p>
<p>Haizeno munduan</p>
<p>Jainko bat guziz ona</p>
<p>Badela zeruan!</p>
        </body>
      </text>
      <text>
        <front>
          <head rend='Bold'><p>ZUMALAKARREGI</p></head>
        </front>
        <body>
<p>Orai kanta dezagun</p>
<p>Oi lagun maitiak.</p>
<p>Orai altxa detzagun</p>
<p>Gerlari handiak:</p>
<p>Eskualdun guziak guri beitetz segi</p>
<p>Kantatzeko baltsan Zumalakarregi!</p>
<p>Hura duk Eskualdunen</p>
<p>Gerlako nausia,</p>
<p>Etsairik borthitzenen</p>
<p>Beldurrik gabia,</p>
<p>Sekulan harmadarik ez duk puxantegi</p>
<p>Partida duenean Zumalakarregi.</p>
<p>Nork lezake guduan</p>
<p>Iduk haren kharra,</p>
<p>Suntsitzen denean</p>
<p>Etsaien indarra?</p>
<p>Deusek haren tropak ez detzake mogi.</p>
<p>Ezen heiekin da Zumalakarregi.</p>
<p>Xoilki haren itzala</p>
<p>Zenean agertzen,</p>
<p>Etsaiak berehala</p>
<p>Ziren ikharatzen;</p>
<p>Aintzina juaitera ez ziren zilhegi</p>
<p>Bidean zenean Zumalakarregi.</p>
<p>Nola baita ximixta</p>
<p>Ibiltzen zeruan</p>
<p>Hala haren ezpata</p>
<p>Dabila guduan</p>
<p>Deus Eskualdunarentzat ez da hazkarregi</p>
<p>Berenkin duteno Zumalakarregi.</p>
<p>Gure gerlariaren</p>
<p>Izen aiphatua,</p>
<p>Ez duk ez aurkhituren</p>
<p>Sekulan galdua;</p>
<p>Sekulan ez dugu erranen goregi:</p>
<p>Biba, beraz, biba Zumalakarregi!</p>
        </body>
      </text>
      <text>
        <front>
          <head rend='Bold'><p>ANDRE DENA MARIARI</p></head>
        </front>
        <body>
<p>Izar distiranta,</p>
<p>Jaunaren lilia,</p>
<p>Birjina puxanta,</p>
<p>Agur Maria.</p>
<p>Zu zare Jesusen</p>
<p>Ama dohatsua,</p>
<p>Zu bekhatoreen</p>
<p>Ihes lekhua.</p>
<p>Zu zare Sainduen</p>
<p>Atsegin gozoa,</p>
<p>Eta aingeruen</p>
<p>Bozkarioa.</p>
<p>Zuk gaitutzu hartzen</p>
<p>Zure besoetan:</p>
<p>Garenean sartzen</p>
<p>Hirriskuetan.</p>
<p>Othoi adi zatzu</p>
<p>Kristauen othoitzak:</p>
<p>Othoi argi zatzu</p>
<p>Gure bihotzak.</p>
<p>Zu zare grazien</p>
<p>Kanal jainkozkoa,</p>
<p>Zure haur guzien</p>
<p>Arartekoa.</p>
<p>Birjina Saindua</p>
<p>Zato gure lagun,</p>
<p>Zurekin mundua</p>
<p>Bentzu dezagun.</p>
<p>Oren lazgarria</p>
<p>Ethortzen denean,</p>
<p>Zaude o! Maria</p>
<p>Gure aldean.</p>
<p>Zuk gida gaitzatzu</p>
<p>Gure jujeari,</p>
<p>Zuk junta gaitzatzu</p>
<p>Jesus onari.</p>
        </body>
      </text>
      <text>
        <front>
          <head rend='Bold'><p>ZERUKO ERREGINARI</p></head>
        </front>
        <body>
<p>Kanta dezagun betan</p>
<p>Birjina Maria,</p>
<p>Zeruko tronuetan</p>
<p>Lorios jarria!</p>
<p>Detzagun Mariari</p>
<p>Hel gure bihotzak,</p>
<p>Aingeruen bozeri</p>
<p>Junta gure bozak.</p>
<p>Lilia baratzean</p>
<p>Baino garbiago</p>
<p>Zerurik gorenean</p>
<p>Altxatua dago.</p>
<p>Eder da iguzkia</p>
<p>Bere arrainekin</p>
<p>Ederrago Maria</p>
<p>Bere graziekin.</p>
<p>Nork gaitu beiratuko</p>
<p>Etsaien artetik?</p>
<p>Nork zerurat helduko</p>
<p>Maria zuk baizik?</p>
<p>Bere haurrak Mariak</p>
<p>Ez ditu ahanzten,</p>
<p>Harrek gaitu guziak</p>
<p>Zerutik arthatzen.</p>
        </body>
      </text>
      <text>
        <front>
          <head rend='Bold'><p>AXERIA, OTSOA ETA ZALDIA</p></head>
        </front>
        <body>
<p>Axeri gazte bat amarruz bethea</p>
<p>Eta duda gabe oilaskoz asea,</p>
<p>Trankilki zagoen bere ohatzean;</p>
<p>Ikusten du behin zaldi bat larrean;</p>
<p>Sekulan ez zuen zaldirik ikusi,</p>
<p>Eta badohatzu lasterka ihesi.</p>
<p>Zaldiaren ganik urrundu denean</p>
<p>Hor atxemaiten du otso bat bidean.</p>
<p>Et' erraiten dio: «Ori aixkidea,</p>
<p>Ongi atsegin dut zu hemen kaustea;</p>
<p>Heldu naiz abre bat hantxe ikusirik,</p>
<p>Halakorik ez da munduan bihirik.</p>
<p>Batetik gizena bertzetik handia,</p>
<p>Loria da hari beira egoitia».</p>
<p>—«Othoi behar duzu ethorri nerekin</p>
<p>Hurbilduko gaizko biak elgarrekin».</p>
<p>Otsoak orduan dio ihardesten:</p>
<p>—«Indarra baduen ez dautak erraiten»:</p>
<p>—«Zeren beldur zare, dio axeriak;</p>
<p>Ez gaitu segurki izituko biak;</p>
<p>Fortunak emanik, hunat behar bada,</p>
<p>Gure janaritzat gaur ethorria da».</p>
<p>—Esperantza hortan badohatzi beraz</p>
<p>Ezen segur dire jadanik aferaz.</p>
<p>Salutatzen dute humilki zaldia,</p>
<p>Halako lagunen beldurrik gabia.</p>
<p>Axeriak dio errespeturekin:</p>
<p>—«Nola deitzen zaren nahi nuke jakin».</p>
<p>—Hunek errepusta bere laguneri:</p>
<p>—«Zapatainak deraut izena ezarri</p>
<p>Zangoaren zolan: Nahi baduzue,</p>
<p>Hola dagolarik irakur zazue».</p>
<p>Axeriak dio: «Ene ahaidiak</p>
<p>Erromesak ziren bethitik guziak</p>
<p>Ez zuten ahalik en' eskolatzeko</p>
<p>Zilho bat bakharrik gauen pasatzeko;</p>
<p>Bainan jaun otsoa, zure burasoak</p>
<p>Ez ziren segurki gisa hortakoak:</p>
<p>Dudarikan ez dut egiten batere</p>
<p>Egotu zarela urthe bat bedere</p>
<p>Zenbeit eskoletan, eta irakurtzen</p>
<p>Laster guzieri zinela nausitzen».</p>
<p>—Lausengu horiek aditu ondoan,</p>
<p>Phentsa zer dabilkan otsoak gogoan.</p>
<p>Badoha lasterka zaldiaren gana,</p>
<p>Irakurtu nahiz jaun harren izena;</p>
<p>Bainan zer zitzaion orduan gerthatu?</p>
<p>Zaldiak ostikoz hortzak phorroskatu!</p>
<p>Axeriak dio: «Min hartu baduzu,</p>
<p>Dudarikan ez da, zure falta duzu.</p>
<p>Lehengo zaharrek erraiten zaukuten,</p>
<p>Eta egiazki arrozoina zuten:</p>
<p>Ez gintezen sobra fida arrotzeri.</p>
<p>Zaldiak hoi dautzu erakutsi zuri».</p>
        </body>
      </text>
      <text>
        <front>
          <head rend='Bold'><p>CHENELONJAUN ZENATURRARI</p></head>
        </front>
        <body>
<p><hi rend='Bold'>ETA HAREN KONPAINIARI</hi></p>
<p><hi rend='Bold'>BAZKAL ONDOKO USAIA XAHARREKO KOPLAK</hi></p>
<p><hi rend='Italic'>Sei pontutako erdi laxotan</hi></p>
<p><hi rend='Italic'>G. Zaldubik pharatuak</hi></p>
<p>Eskuaraz ere mintza gaitezen</p>
<p>iduri zait lege dela;</p>
<p>Eskual herrian baikare hemen</p>
<p>ez laite gisa bertzela:</p>
<p>Jaun andereak osagarri on</p>
<p>Jainko onak dizuela.</p>
<p>Kristau frantsesak denak bat diten,</p>
<p>dugun entzun Jaun Chenelon.</p>
<p>Kargudun hautu edo bozketan,</p>
<p>oro gaiten fidel egon:</p>
<p>Guk hautatuak izan ditezen</p>
<p>lege zuzen egile on.</p>
<p>Guk Murde Labat dugu Laphurdin</p>
<p>aspaldi gure gizona:</p>
<p>Gure Fede' eta intres orori</p>
<p>hain atxikia dagona.</p>
<p>Luzez oraina bizi dakigun</p>
<p>dugun othoitz Jainko ona.</p>
<p>Baxenabarren eta Xuberon</p>
<p>dute Murde Etcheberri.</p>
<p>Nihork ez daki jaun hark bezala</p>
<p>jende nekhatzalen berri.</p>
<p>Denen argitzen, ongi egiten,</p>
<p>han dabila herriz herri.</p>
<p>Herri' ta jende jainkotiarrez</p>
<p>hautatua baron Garro</p>
<p>Kontseilari on girixtinotzat</p>
<p>Pauen ikusia dago.</p>
<p>Ohorea du Jainko legeak</p>
<p>atxikitzen zuzenago.</p>
<p>Prefet, Suprefet eta Minixtro,</p>
<p>denak aiher Goyhenetchi;...</p>
<p>Ezin aphalduzko gizona</p>
<p>ez zuzen nahi onhetsi:</p>
<p>Halere berak baino gorago</p>
<p>ezin heziz dute utzi.</p>
<p>Juantchutok kara azkarra badu</p>
<p>azkarrago du Fedea.</p>
<p>Holako batez trufa baladi</p>
<p>jaunxkila Jainko gabea,</p>
<p>Lasterxko minez irakuts liro</p>
<p>jaunxkilak gibel aldea.</p>
<p>Gizon argitu girixtinoa,</p>
<p>Guichenne jaun abokata.</p>
<p>Eskual herriko etsenpluetan</p>
<p>ederrenetarik bat da.</p>
<p>Eskual herrian bere andreaz</p>
<p>egin ere zuen hauta.</p>
<p>Ethorkizun bat ederra duzu</p>
<p>zuk ere bai Murde Salla.</p>
<p>Erlisionez, buruz, fortunaz</p>
<p>zare guk nahi bezala:</p>
<p>Eskual herriak bere gizontzat</p>
<p>zu ere hauta zaitzala.</p>
<p>Bertze jaun hori aphez ez balitz</p>
<p>noren joak hez lezake.</p>
<p>Horren arrozoin erroz gaitzeri</p>
<p>jokhatzea baita nekhe:</p>
<p>Lumarik beizen ez den xoria</p>
<p>nork liro biphil hain merke?</p>
        </body>
      </text>
    </group>
  </text>
</TEI.2>

