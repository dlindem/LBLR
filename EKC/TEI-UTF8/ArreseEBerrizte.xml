<!DOCTYPE TEI.2 PUBLIC "-//TEI P4//DTD Main DTD Driver File//EN"
                       "http://www.tei-c.org/P4X/DTD/tei2.dtd" [
   <!ENTITY % TEI.prose    'INCLUDE' >
   <!ENTITY % TEI.linking  'INCLUDE' >
   <!ENTITY % TEI.analysis 'INCLUDE' >
   <!ENTITY % TEI.figures  'INCLUDE' >
   <!ENTITY % TEI.XML      'INCLUDE' >
   <!ENTITY % TEI.extensions.ent SYSTEM 'http://www.tei-c.org/Lite/DTD/teilitex.ent' >
   <!ENTITY % TEI.extensions.dtd SYSTEM 'http://www.tei-c.org/Lite/DTD/teilitex.dtd' >
]>
<TEI.2>
  <teiHeader>
  <fileDesc>
     <titleStmt>
        <title>Olerki berrizte</title>
        <author>Emeterio Arrese</author>
        <respStmt>Ez dauka</respStmt>
     </titleStmt>
     <extent>4.869 hitz, 34.789 karaktere</extent>
     <publicationStmt>
        <publisher>Klasikoen Gordailua [http://klasikoak.armiarma.com/]</publisher>
        <distributor>Estrata Liburuak S.L.</distributor>
        <address type='email'>klasikoak@armiarma.com</address>
        <idno type='ota'>ArreseEBerrizte</idno>
        <availability status='free'>Erabilpen librekoa; honoko helbidean topa daiteke (HTML, RTF eta PDF formatuetan): http://klasikoak.armiarma.com/idazlanak/A/ArreseEBerrizte.htm</availability>
        <date>2006</date>
     </publicationStmt>
     <sourceDesc>
        <bibl>Iturria: Olerki berrizte, Emeterio Arrese. Itxaropena, 1952</bibl>
        <notesStmt><note>Iturburuen datazioa: 1952</note></notesStmt>
     </sourceDesc>
  </fileDesc>
  <encodingDesc>
     <projectDesc>Euskal literaturako testu klasikoen bilduma da KLASIKOEN GORDAILUA; testu hau berorren parte da</projectDesc>
     <refsDecl>
        <p>MENTIONED etiketa egilearenak ez diren hitzak markatzeko erabili da: hitzaurreak, aipuak, iruzkinak, e.a.</p>
    </refsDecl>
     <classDecl>
        <taxonomy id='generoa'>
            <category id='G-0'><catDesc>sailkatu gabea</catDesc></category>
            <category id='G-ANT'><catDesc>Antzerkia</catDesc></category>
            <category id='G-BER'><catDesc>Bertsoak</catDesc></category>
            <category id='G-ERL'><catDesc>Erlijioa</catDesc></category>
            <category id='G-NAR'><catDesc>Narratiba</catDesc></category>
            <category id='G-POE'><catDesc>Poesia</catDesc></category>
            <category id='G-SAI'><catDesc>Saiakera, kronika, artikuluak...</catDesc></category>
        </taxonomy>
        <taxonomy id='garaia'>
            <category id='M-0'><catDesc>sailkatu gabea</catDesc></category>
            <category id='M-16'><catDesc>XVI. mendea</catDesc></category>
            <category id='M-17-1'><catDesc>XVII. mendea - 1. erdia</catDesc></category>
            <category id='M-17-2'><catDesc>XVII. mendea - 2. erdia</catDesc></category>
            <category id='M-18-1'><catDesc>XVIII. mendea - 1. erdia</catDesc></category>
            <category id='M-18-2'><catDesc>XVIII. mendea - 2. erdia</catDesc></category>
            <category id='M-19-1'><catDesc>XIX. mendea - 1. erdia</catDesc></category>
            <category id='M-19-2'><catDesc>XIX. mendea - 2. erdia</catDesc></category>
            <category id='M-20-1'><catDesc>XX. mendea - 1. erdia</catDesc></category>
            <category id='M-20-2'><catDesc>XX. mendea - 2. erdia</catDesc></category>
        </taxonomy>
        <taxonomy id='euskalkia'>
            <category id='E-0'><catDesc>sailkatu gabea</catDesc></category>
            <category id='E-BAT'><catDesc>batua</catDesc></category>
            <category id='E-BIZ'><catDesc>bizkaiera</catDesc></category>
            <category id='E-BNA'><catDesc>behenafarrera</catDesc></category>
            <category id='E-ERR'><catDesc>erronkariera</catDesc></category>
            <category id='E-GIP'><catDesc>gipuzkera</catDesc></category>
            <category id='E-GNA'><catDesc>goi nafarrera</catDesc></category>
            <category id='E-LAP'><catDesc>lapurtera</catDesc></category>
            <category id='E-NAF'><catDesc>nafarrera</catDesc></category>
            <category id='E-ZAR'><catDesc>zaraitzuera</catDesc></category>
            <category id='E-ZUB'><catDesc>zuberera</catDesc></category>
        </taxonomy>
    </classDecl>
  </encodingDesc>
  <profileDesc>
     <textClass>
       <keywords scheme='generoa'>
         <list><item>G-POE</item></list>
       </keywords>
       <keywords scheme='garaia'>
         <list><item>M-20-2</item></list>
       </keywords>
       <keywords scheme='euskalkia'>
         <list><item>E-GIP</item></list>
       </keywords>
     </textClass>
  </profileDesc>
  </teiHeader>
  <text>
    <front>
      <docTitle>Olerki berrizte -- Emeterio Arrese</docTitle>
    </front>
    <group>
      <text>
        <body>
<p>Irakurle: Nere aiskide batzuek zugana bultzaka nakarte. Egikizun bat beraiek nai bezin azkar nik ezin bete, alegiya. Nere olerki zarretafik berezitako mordoska bat argilaratzeari zegokion lana egin bear izan det.</p>
<p>Alperkerizko lastai bigunean etzinda ote negon edo zenbaitek ala uste izan arren, aldapa gogor zalletik ibili naiz. Gauz bat bi bider esan besterik ezpalitz, nekez ari bearrik ez nuen izango, errexean jardun eta nere arazoari laister azken emango nion.</p>
<p>Aundi da baña olakotan gerta zaidana: garai batean idatzitako neurtizkiek argira jaso ta andik urte batzuetara akatzez itxusituak ikusten ditut. Ori dala-ta beren zimurrik agerienak igurtzi, aldakera bat edo beste egin, ustez beintzat egoki xamar ezarri ta ona emen, liburu txiki ontan, oraingo nere langitza.</p>
<p>Bertan dauden olerkiei pixkana pixkana, txolartietan, zuk, irakurle, begaldi bat ematen baiezu, gozaro ni.</p>
        </body>
      </text>
      <text>
        <front>
          <head rend='Bold'><p>Ama!</p></head>
        </front>
        <body>
<p>Zorigaitzaren asgabe latza</p>
<p>leguntzen dute malkoak</p>
<p>lore zimel bat udan bezela</p>
<p>egun-sentiko lanbroak.</p>
<p>Argatik orain negar ta negar</p>
<p>ase nai luke kolkoak</p>
<p>t'argatik ere len baño geigo</p>
<p>maitatzen ditut bertsoak.</p>
<p>Auek gotiñar antzera zaizkit,</p>
<p>susnoz iñar kidekoak,</p>
<p>mara-mara gaur nere barmendik</p>
<p>ixuritako tantoak.</p>
<p>«¡Ama...» Itz au dan goraltzigarri,</p>
<p>ain xamur, aratz, kutuna!</p>
<p>Ama da leirik onenak beti</p>
<p>ernarazten dizkiguna,</p>
<p>Jainko'ren urren ama guk ordu</p>
<p>zalletan aipa deguna,</p>
<p>biotzetiko egimen eder</p>
<p>guziak berez dituna.</p>
<p>Ama zan gaxo negon aldiro</p>
<p>gau t'egun zaintzen niñuna,</p>
<p>ta amarik gabe larri, etsi-zail,</p>
<p>nekezko bizitz astuna...</p>
<p>Etorkizun on bat neukalarik</p>
<p>iritxi nayaz obea</p>
<p>euskal-erritik urrundu nintzan</p>
<p>amets-irudiz betea.</p>
<p>Une txar batez arturik ala</p>
<p>bear ez nuen bidea,</p>
<p>atsegiñ ordez arkitu ditut</p>
<p>arazo ta naigabea.</p>
<p>Beiñ eta berriz, geitu ta geitu,</p>
<p>ixuri bezait negarra,</p>
<p>beriot aunitz gogoratuta</p>
<p>il zaidan ama laztana,</p>
<p>irten-goizean egunargitzez</p>
<p>ixil-ixilik nigana</p>
<p>erdu ta musu betazaletan</p>
<p>biguinki eman zidana.</p>
<p>Etzait aztuko gero negarrez</p>
<p>nik ez ikusteagatik</p>
<p>luzaro nola egon zan bere</p>
<p>gela-txokoan bakarrik.</p>
<p>Maiz burura zait gaxoak neri</p>
<p>azkenekoz muin-egiñik</p>
<p>esandako au: «Seme, bazoaz</p>
<p>amaren aldamenetik...!</p>
<p>Betiko gabaz nere bizitza</p>
<p>estaliko da gaurtandik.</p>
<p>Itz oiek entzun t'alaz ere ni,</p>
<p>eskergabeko semea,</p>
<p>urrundu nitzan... Arrezkero beltz,</p>
<p>illuna nere bidea.</p>
<p>¿Zerk bururazi, zer aizek Euskal-</p>
<p>-erritik aldegitea?...</p>
<p>Leze bat emen, utzirik ango</p>
<p>babes ain goxo maitea!</p>
<p>Egunero itxas-ertzean nabil</p>
<p>ipar-alderuntz begira;</p>
<p>alditxar guzik erabat nigan</p>
<p>gañezka bildu baitira.</p>
<p>Luzapenaz miñ... Alik lasterren</p>
<p>itzul nai det sorterrira,</p>
<p>ama xar maite gaxoa nere</p>
<p>galdezka il zaidan tokira.</p>
<p>Jauna'ren deyaz igo zera-ta</p>
<p>orain an oztin garbian</p>
<p>zure anima, ta korputza lur</p>
<p>gurutze baten azpian.</p>
<p>Illotzik zauden ama laztana,</p>
<p>sarri nik obitegian</p>
<p>nere miñ eta penak esango</p>
<p>dizkizut ixil arian</p>
<p>illak bakarrik entzuten duten</p>
<p>izkera maitagarrian.</p>
<p><hi rend='Italic'>Habana'n 1903'garren urtean</hi></p>
        </body>
      </text>
      <text>
        <front>
          <head rend='Bold'><p>Txantxangorriya</p></head>
        </front>
        <body>
<p>Osto geyenak ezetasunik</p>
<p>gabe zimil daudenean</p>
<p>ta batez ere mitxirrika illen</p>
<p>antzera darortzenean</p>
<p>begiyak xabal-xabalik adar</p>
<p>billuzi baten gañean</p>
<p>egoten zera, txantxangorriya,</p>
<p>negarrez udazkenean.</p>
<p>Ain bakar, txukun eta geldiro</p>
<p>jardun oi zera kantuan</p>
<p>non beti ernai zu'ri begira</p>
<p>egon arren bat orduan</p>
<p>atsekabe ta miñeriturik</p>
<p>kantari zauden orduan</p>
<p>ari zeranik iñoiz ez dizu</p>
<p>antzik emango mokuan.</p>
<p>Papar txiki ta gorrixta bor-boil</p>
<p>ler egiteko zorian</p>
<p>jardungai oso kupigarriaz</p>
<p>beterik daukazunean</p>
<p>ainbeste negar, eresi xamur,</p>
<p>axanpa guzik batean</p>
<p>ez dakit nola kabitzen diran</p>
<p>zure kolko pollitean.</p>
<p>Aldizka <hi rend='Italic'>furruxt, </hi>ega motxean,</p>
<p>uste gutxinez aurrera</p>
<p>azaldurik an laister-bidetik</p>
<p>malda-gora goazela</p>
<p>gidari zintzo gertu bat izan</p>
<p>nai bazenduke bezela</p>
<p>gure antziñan zabiltza beti</p>
<p>txoriño maiten-maitena.</p>
<p>Maite zaitugun ezkero nunbait</p>
<p>ordañak aurrez ematen</p>
<p>ote zabiltzan esan liteke</p>
<p>negua sartu baño len.</p>
<p>Ez bildur izan! Elurte gaizto</p>
<p>aundienak izan arren</p>
<p>gure ondoan arkituko da</p>
<p>zuretzako ainbat lurmen.</p>
<p>¡O, txori gaxo, sotil, polita</p>
<p>biotz erien laguna,</p>
<p>txirulioka negar ugari</p>
<p>eztiro dariyozuna:</p>
<p>Zu zera beti, txantxangorriya,</p>
<p>zu zera txantxan-iztuna</p>
<p>alakoxe gaux maitagarri bat</p>
<p>erakusten diguzuna!</p>
        </body>
      </text>
      <text>
        <front>
          <head rend='Bold'><p>Nere basetxean</p></head>
        </front>
        <body>
<p><hi rend='Italic'>Urtero aldi bat</hi></p>
<p>Lo gozatsua egin ondoren</p>
<p>jeiki naiz goiznabarrean</p>
<p>ego-aldetik enadatxo bi</p>
<p>etorri zaizkidanean.</p>
<p>Aroiz erdu-ta or beren kabi</p>
<p>xarraren aldamenean</p>
<p>abegi on bat eskatzen daude</p>
<p>txioka tellatupean.</p>
<p>Geznari alai zintzo datozkit</p>
<p>udaberri-egunean,</p>
<p>lagun oberik eziñ arkitu</p>
<p>nere aterpe xarrean;</p>
<p>enada polit oiekin batez</p>
<p>Saratxo-mendi-gañean</p>
<p>urte-giro au guztiz eder zait</p>
<p>basoko nere pakean.</p>
<p>Mendiyan iñoiz aldarte txarrik</p>
<p>ez det izan, lasai nago,</p>
<p>aldi bat ezik bizitz osua</p>
<p>nai nuke bertan irago.</p>
<p>Txindiz aberats ezpanaiz ere</p>
<p>pozez nor aberatsago?;</p>
<p>atsegiñaren ezti jatorra</p>
<p>an bean ez, emen dago.</p>
<p>Elkarren etsai bizi dira-ta</p>
<p>gauz onik ez uritarrak.</p>
<p>Mendiyan beso zabalik daude</p>
<p>lizar, aritz, orrikarak...</p>
<p>Zuaitzak laztan, usai garbidun</p>
<p>eskeintza lili nabarrak</p>
<p>eta goizero txioka nere</p>
<p>tellatupeko maiztarrak.</p>
        </body>
      </text>
      <text>
        <front>
          <head rend='Bold'><p>Donostira oñez</p></head>
        </front>
        <body>
<p>Txikitan nik ain gogoz izanik</p>
<p>erri-buru bat ikusi naya</p>
<p>etzait aztuko lenengo aldiz</p>
<p>Donostira jun nitzan garaya.</p>
<p>Tolosa'tikan erdu zan mutil</p>
<p>koxkor batentzat ¡zer ikusgaya!:</p>
<p>itxaso zabal, «Zurriol» aundi,</p>
<p>«Alderdi-eder», «Bulebar», kaya...</p>
<p>Gizon bat «Bretxa»-n diadarbizi</p>
<p><foreign><hi rend='Italic'>¡sacamantecas! ¡barbarasaña!</hi></foreign></p>
<p>zapi teinkatu aundi batera</p>
<p>zuzenduz txorrotx bere agaya.</p>
<p>Ondoren beste atseinbide bat;</p>
<p>«Plaza Berri»-ko feri alaya.</p>
<p>¡Ango zernai gauz, ozte-billera,</p>
<p>jardunbizi ta txistor-usaya!</p>
<p>Txanpon biz puskat erosi nuen,</p>
<p>goxatu koipez aosapaya;</p>
<p>oso ta garbi berarizko izan</p>
<p>zitzaidan Santo Tomas'ko jaya!</p>
        </body>
      </text>
      <text>
        <front>
          <head rend='Bold'><p>Areso'n</p></head>
        </front>
        <body>
<p><hi rend='Italic'>Abesgai</hi></p>
<p>Mandiyo aundi batean</p>
<p>artaburuak aletzen</p>
<p>pozik iñardun gera bart</p>
<p>amasei neska ta mutil.</p>
<p>Egun-txintaz gero plazan</p>
<p>oñariñ eta krixkitin</p>
<p>guziok irradabizi</p>
<p>sugar aundi batean jiran;</p>
<p>ta garra bera-re dantzan</p>
<p>ote dabillen irudi,</p>
<p>txinpart-ale bakoitzaren</p>
<p>txastada krixkitin gorri.</p>
<p>Soñu-jotzalleak ere</p>
<p>gero ta zaletsuago</p>
<p>berebiziko ekitez</p>
<p>soñu alaya jo ta jo.</p>
<p>Gure pozaren emana!</p>
<p>Yoran-ordu zoragarri!</p>
<p>Amestegi'ko alaba</p>
<p>gurekin emen dantzari!</p>
<p><hi rend='Italic'>1891'garren urtean</hi></p>
        </body>
      </text>
      <text>
        <front>
          <head rend='Bold'><p>Artzayaren abestia</p></head>
        </front>
        <body>
<p>Oraindik ez nau menpean atzi</p>
<p>ezin bat iritxi nayak,</p>
<p>iñoiz ez bere listorrez josi</p>
<p>aundikerizko etsayak;</p>
<p>oniritzi ta gogoz arturik</p>
<p>Izadiaren emaya,</p>
<p>naiko atsegin bertan du noski</p>
<p>zintzo bizi dan artzayak.</p>
<p>Ardizai emen bakar bizi naiz</p>
<p>nere txabola xarrean,</p>
<p>bakarti, baña zorontsu goiko</p>
<p>saroi eder ixillean;</p>
<p>pozaren bidez irrintz-oyuka</p>
<p>nabillen aldi berean</p>
<p>mendi-kolkoak erantzuten dit</p>
<p>ots alai bete-bertan.</p>
<p>Goizean goiz nik begiratzen det</p>
<p>urrutiko sortaldera,</p>
<p>ta illun-aurrean ziaro dakust</p>
<p>eguzkiaren sarrera;</p>
<p>begi ta gogo zabal-zabalik</p>
<p>lilluratu bat bezela</p>
<p>egon ondoren jolas-oyuka</p>
<p>zaletsu nabil ostera.</p>
<p>Artalde gizen oso bikaña,</p>
<p>esne ta baba txit naro,</p>
<p>aldi soil gorri zekenik emen</p>
<p>ez det izan egundaño.</p>
<p>Egarri banaiz iturbegia</p>
<p>poil-poilka beti maitaro,</p>
<p>otorduetan janari ona,</p>
<p>gauean berriz lo ta lo...</p>
<p>Ta lo gozo au izan oi arren</p>
<p>iraute luzea duna</p>
<p>begiak ustez itxi orduko</p>
<p>sortzen da berriz eguna.</p>
<p>Gentzaro maite zoragarria,</p>
<p>atsedenaldi biguna...!</p>
<p>Lengoz gañera loak darakar</p>
<p>artzayaren osasuna.</p>
<p>Goiznabarrean era xamurrez</p>
<p>otoi eztitsu garbia</p>
<p>egin ondoren idikitzen det</p>
<p>bordagaraiko esia;</p>
<p>larrean pozez yauzika dabil</p>
<p>artalde bikain txuria,</p>
<p>ta nere barren bildotx antzera</p>
<p>biotz esnatuberria.</p>
<p>Irrintz-egiñaz goretsirik ain</p>
<p>izate garbi zintzoa</p>
<p>bizi-maill ontan osatu zaizkit</p>
<p>soiñ-indar eta gogoa.</p>
<p>Menditar txiro bat naizela ta</p>
<p>basati kaiku loloa?...</p>
<p>¡Ujui!, gizarro, igana ziak</p>
<p>nere pozaren zantzoa!</p>
<p>Oraingo zenbait sasi-jakintsu,</p>
<p>gaizto guzien antzera</p>
<p>itxu daude-ta sarri litezke</p>
<p>amildu negar-lezera.</p>
<p>Pozez ain jori dalako berriz</p>
<p>artzayaren izakera</p>
<p>nik emen ainbat atsegiñ ez du</p>
<p>an bean iñork ¡bai zera!</p>
<p>Erpiñen'etik, ezpada beintzat</p>
<p>egoaldi oso illuna</p>
<p>arrano batek lezaken eraz</p>
<p>ikusi oi det urruna:</p>
<p>itxaso zabal, ibargi naro,</p>
<p>baserri jator, txukuna...</p>
<p>Ta ikuste alai orren gañez nik</p>
<p>txabola xar untzaduna.</p>
<p>Urrin gozoa banatzen dute</p>
<p>lardi baso ta zelayak,</p>
<p>ipar ariñez maita nau emen</p>
<p>arratsaldeko garayak.</p>
<p>Loreak bere likura damait,</p>
<p>itzala pago zardayak,</p>
<p>ta iñori baño lenago musu</p>
<p>eguzki goiztar alayak.</p>
<p>Goiratu nedin kolko ta zangar</p>
<p>sendoak dauzkat aldakai,</p>
<p>laister-bidetik igo ta goren</p>
<p>irrintzika nabil noiznai.</p>
<p>Il-obi zarrez betea dagon</p>
<p>mendi-mendiyan ardizai</p>
<p>Yainko'ri esker ondo bizi naiz.</p>
<p>Nere biotzak beti jai!</p>
        </body>
      </text>
      <text>
        <front>
          <head rend='Bold'><p>Lore-jai</p></head>
        </front>
        <body>
<p>Nere gelako leyatillan gaur</p>
<p>argi-jai dute liliak</p>
<p>ta jai eder au osatzearren</p>
<p>txuriz ta gorriz jantziak</p>
<p>irabioka or dabiltz beste</p>
<p>ega-lili dantxariak.</p>
<p>Lili-gañean erle bat orain</p>
<p>ego txabalez jarririk</p>
<p>eztigai ona miazten dago</p>
<p>aren barne xamurretik;</p>
<p>iñork al daki maita badira</p>
<p>berengaiz ezaguturik?</p>
<p>Gora ta bera jai adirazle</p>
<p>lilien aizpa sorgiñak</p>
<p>une bat ere gelditzerik ez</p>
<p>beren jolas egariñak.</p>
<p>Begiko zaizkit txiribili ain</p>
<p>margoztuen jira-birak.</p>
<p>Pinpirin-panpox irradariak,</p>
<p>biotz-biotzez ain bero</p>
<p>jai ontan zuen etorrera nik</p>
<p>abestu detan ezkero</p>
<p>nere gelako leyatillara</p>
<p>erdu zaitezte goizero!</p>
        </body>
      </text>
      <text>
        <front>
          <head rend='Bold'><p>Ego-aizea</p></head>
        </front>
        <body>
<p>Garai batzutan ibili arren</p>
<p>bazter guziak astindu bear</p>
<p>egoak iñoiz ots aundi gabe</p>
<p>ordain baretsu, leuna dakar.</p>
<p>Baso-txaretan arratsean lo</p>
<p>zegon aldiko ixiltasuna</p>
<p>utzirik orain egunargitzez</p>
<p>arinki dabil aize biguna.</p>
<p>Ozkarbi dago... Mendi-tontorrak</p>
<p>aldakai sorgin batez bezela</p>
<p>ba-dirudite len baño urrego,</p>
<p>gugandik oso bertan daudela.</p>
<p>Udazkenean egoak bere</p>
<p>aizegiñez txit jator, nabari,</p>
<p>eskeintzen digu belar, garo ta</p>
<p>sagar elduen usai ugari.</p>
<p>Gogo txepeldu ta musiñentzat</p>
<p>eragin ona ego-aizeak.</p>
<p>Iritzi ontan sendo nago ni;</p>
<p>eztabaidaka jardun besteak...!</p>
<p>Olerkari ta nere antzeko</p>
<p>txoriburuen aizea dala?...</p>
<p>Zorionean berauren bidez</p>
<p>baldin banaiz gaur txori xamarra!</p>
        </body>
      </text>
      <text>
        <front>
          <head rend='Bold'><p>Kulitxu seaskan</p></head>
        </front>
        <body>
<p>Mamiren-mami,</p>
<p>jainko txiki zu,</p>
<p>amaren argi, zoruna,</p>
<p>betaxaletan</p>
<p>giro bezaizu</p>
<p>nere abesti kutuna.</p>
<p>kun-kun, kun-kun...</p>
<p>Aldamenean</p>
<p>nazu biyotxa,</p>
<p>negarrik ez ba, ixo, ixo,</p>
<p>amatxok gero</p>
<p>biguin koxua</p>
<p>emango ta egin llo-llo.</p>
<p>kun-kun, kun-kun...</p>
<p>Mumua dator...,</p>
<p>ara...! Joan ortik!;</p>
<p>utikan!, ez urbil geigo!,</p>
<p>nere txikiya</p>
<p>pollita da-ta</p>
<p>ez du ñegarrik egingo.</p>
<p>kun-kun, kun-kun...</p>
<p>Loak artu du...</p>
<p>Irripar emez</p>
<p>piztu zaio arpegiya.</p>
<p>aingeruekin</p>
<p>jolasten dari</p>
<p>maitiño zoragarriya.</p>
<p>Eragin laztan</p>
<p>eztitsu batez</p>
<p>biyok amets egin zagun;</p>
<p>aurtxoak lotan</p>
<p>eta nik esna...</p>
<p>Orren goxo...! kun-kun, kun-kun...</p>
        </body>
      </text>
      <text>
        <front>
          <head rend='Bold'><p>Bai, ongi dasak</p></head>
        </front>
        <body>
<p><hi rend='Italic'>Lagun zar bati</hi></p>
<p>Egi dek emen daudela Tengo</p>
<p>baso gereitsu ta baserriak,</p>
<p>emen ere ibai aundi, urlo ta</p>
<p>erreka bitsu marmalariak.</p>
<p>Egi, or zeudek txikitan gure</p>
<p>jolasketako bazter maitiak:</p>
<p>udare-baratz, igari-leku,</p>
<p>txori-muño ta kilker-tokiak.</p>
<p>Nun dira baña ordungo beste</p>
<p>gauz eta jolas ain bereziak?...</p>
<p>Leor zegotzik, eziñago latz,</p>
<p>«San Blas»-ko bustin-txulo guziak,</p>
<p>ta iñolaz ere zartzez guk ezin</p>
<p>berriztu lengo ekiñaldiak.</p>
<p>Oroimenean bustin-txulo ta</p>
<p>zankiñezkako makil txikiok.</p>
        </body>
      </text>
      <text>
        <front>
          <head rend='Bold'><p>Gaur ire jaya</p></head>
        </front>
        <body>
<p><hi rend='Italic'>Kortejarena'tar Eujenio'ren urtegunean</hi></p>
<p>Jai au goretsi-zale nauk eta</p>
<p>nere zaletasun oni</p>
<p>itz-lerro batzuk nai nizkiokek</p>
<p>ire omenaz erantsi.</p>
<p>Gogoa bizkor, burua motel,</p>
<p>naya bakarrik eraingi,</p>
<p>bertso txikiok azal apañik</p>
<p>etzeukatek, baña mami</p>
<p>goxua beintzak; biotzetiko</p>
<p>leyak ziñez goxarazi.</p>
<p>Onela ba, nik ire opaz gaur</p>
<p>itz oiek emen ezarri:</p>
<p>Agur, Eujenio, i bezelako</p>
<p>gizon jator goreskarri</p>
<p>banako zenbait izan litezkek</p>
<p>oberik iñor ez noski.</p>
<p>Buruz azkarra, biotzez ona,</p>
<p>aiskide leyala beti,</p>
<p>ontasunaren aldegai denak</p>
<p>iregan oso ta bizi.</p>
<p>Zorion-agur! Eunki betean</p>
<p>urtero gaurko jai aundi!</p>
        </body>
      </text>
      <text>
        <front>
          <head rend='Bold'><p>Aratziñe bere buruz</p></head>
        </front>
        <body>
<p>Jainko'ri zor bizitza.</p>
<p>Berak itz eder au: Zadi!</p>
<p>ta bat-batean orrela</p>
<p>nere sortze, nere izaki...</p>
<p>Egunez ni ezikuskor,</p>
<p>gauean oztar-irudi,</p>
<p>gaxoen begirale ta</p>
<p>olerkarien goyargi.</p>
<p>Aratziñe naiz, mendi-mendiko</p>
<p>ixillaren ama txuri.</p>
<p>Izarrak klixk-egin t'egin</p>
<p>beren zabalde garbia</p>
<p>bitxitu-garayan oi det</p>
<p>maizenik agerraldia.</p>
<p>Neugaz zillargitzen dira</p>
<p>ibai, soro, larredia...,</p>
<p>ta Auñamendi-ko basauntza</p>
<p>berez orrein izutia</p>
<p>yauzika urbil zait, atsegingarri</p>
<p>baitzaio nere argia.</p>
<p>Maitale izan da iñork maita</p>
<p>ez ditun gaxoak nere</p>
<p>maitenak dira; laguntzik</p>
<p>ez diet uka beiñ-ere.</p>
<p>Ames-txar-irabi edo</p>
<p>kezkarik sortzen bazaie</p>
<p>ega bizkor ariñean</p>
<p>mugonez erdu natzaie</p>
<p>Varazo-naspil nekegarriak</p>
<p>urrutira iges, aldarte.</p>
<p>Askotan bidegin arren</p>
<p>elur-izara-gañean</p>
<p>nere oñatzik ez dago</p>
<p>ibili naizen bidean.</p>
<p>Euriyak ez nau bustitzen,</p>
<p>ez ere sakon beltzean</p>
<p>iresten arrats illunak,</p>
<p>dirdira bai-det soñean.</p>
<p>Egunez lore, zitori naiz, ta</p>
<p>Apezeme arratsean.</p>
        </body>
      </text>
      <text>
        <front>
          <head rend='Bold'><p>Goi-aldi</p></head>
        </front>
        <body>
<p>Nere buru au argitu nayaz</p>
<p>Uzturre-mendi-gañean</p>
<p>bekokiari azka egon naiz</p>
<p>gutxinaz ordubetean.</p>
<p>Euri-lanbroa gero susna-ta</p>
<p>jeisten asi naizenean</p>
<p>nor agertuko ta... zu, Zorentxu,</p>
<p>bat-batez nere aurrean.</p>
<p>Dirdira bizi zure begiak</p>
<p>zer eskeñi nai didate,</p>
<p>amoriyozko argitasuna?...</p>
<p>Ezpai-aldi onek beste</p>
<p>bat ondorean: Zorentxu, zure</p>
<p>begi urdiñ oien mende</p>
<p>biotzean nik ikara goxo</p>
<p>nasi bat ala zer ote...?</p>
<p>Nere galdera mamitsu bati</p>
<p>erantzun diozu benaz,</p>
<p>erantzun alai danik ederren</p>
<p>egi-egizko baietzaz.</p>
<p>Urtez umotu xamar naiz, bañan</p>
<p>gazte gordiñ izakeraz,</p>
<p>urteen gañez kantari nabil;</p>
<p>goibelik ez, baikor beraz.</p>
<p>Zorentxu, ez da oraingoxea</p>
<p>olerki onek dun gaya,</p>
<p>len ere berdin ziñaldu nizun</p>
<p>zuganako nere naya.</p>
<p>Elkar-izketaz goretsi degu</p>
<p>gaurkoz egin degun jaya;</p>
<p>laister... itz batez belauniko guk</p>
<p>alkarri ziñaltz-emaya...</p>
        </body>
      </text>
      <text>
        <front>
          <head rend='Bold'><p>Neskatx-billera batean</p></head>
        </front>
        <body>
<p>Mendi-mendiko urjaiotz edo</p>
<p>iturri bizi gardena</p>
<p>bezin garbiya zuen irripar</p>
<p>eta zuen mintzoera.</p>
<p>Zeruko lili, aingeru bitxi,</p>
<p>zuek emengo billera</p>
<p>argiz betetzen dezue, baiki,</p>
<p>ta usai txit emez gañera.</p>
<p>Egi au bide danez nik orain</p>
<p>azken-itz oiek onela:</p>
<p>Gutxienaz eun urterañoko</p>
<p>luzapen gaidun bizmena</p>
<p>zorionaren euzkiz yantzia</p>
<p>Jainkoak demaizutela!</p>
        </body>
      </text>
      <text>
        <front>
          <head rend='Bold'><p>Tori</p></head>
        </front>
        <body>
<p>Zortziko arin bat Pello'k</p>
<p>eskatu dit gaur goizean.</p>
<p>Ariña nai? Ona emen</p>
<p>lastozko xare batean:</p>
<p>Itz-lerro bat egin det,</p>
<p>orain bigarrena,</p>
<p>beste onekin iru,</p>
<p>lana det zallena;</p>
<p>bosteraño iritxi naiz,</p>
<p>emen seigarrena,</p>
<p>zazpi..., ondoren gaya</p>
<p>zortziko batena.</p>
        </body>
      </text>
      <text>
        <front>
          <head rend='Bold'><p>Aizak</p></head>
        </front>
        <body>
<p><hi rend='Italic'>Buenos Aires'en arki dan lagun bati</hi></p>
<p>Umore ona egiz darion</p>
<p>azkenengo ire kartan</p>
<p>zirikoi xamar galdetzen diak</p>
<p>zer bizitza daramatan.</p>
<p>Galdera oni erantzun argi</p>
<p>zuzen bat nik ezin eman,</p>
<p>irudi nasiz bete baitzaidak</p>
<p>nere buru au Habana'n.</p>
<p>Mitxirrika bat ega ta ega</p>
<p>argi baten inguruan</p>
<p>ari dan antzez ni ere noiznai</p>
<p>griña zoro setatsuan</p>
<p>ametsen egoz ega-iraulka</p>
<p>larri nebillek munduan.</p>
<p>Ikusten danez pinpilinpauxa</p>
<p>geyegi nere buruan.</p>
<p>Errimin-edo biziro maizki</p>
<p>aruntz naraman indarrak</p>
<p>piztu erazten zizkiat lengo</p>
<p>garai ta oitura zarrak.</p>
<p>Entzumenean zeuzkat oraindik</p>
<p>biyok eta Labaur'tarrak</p>
<p>beñola Jose'n upeltegian</p>
<p>egin genitun algarak.</p>
<p>Zergatik onuntz etorri naizen...?</p>
<p>Mundu auxe borobilla</p>
<p>ote dan jakin t'arindu nayaz</p>
<p>nere buruko naspilla.</p>
<p>Ta i... bazekiat joan eitzala</p>
<p>—azterle bizkor, abilla—</p>
<p>Iparragirre'k or utzitako</p>
<p>saku-diruaren billa.</p>
<p><hi rend='Italic'>Habana'tik 1907'garren urtean</hi></p>
        </body>
      </text>
      <text>
        <front>
          <head rend='Bold'><p>Abiñe ta Xumelar</p></head>
        </front>
        <body>
<p><hi rend='Bold'>Xum.—</hi></p>
<p>Abiñe maitagarria,</p>
<p>garbi-solleko txingia;</p>
<p>entzun ezazu maiteki nere</p>
<p>biotz-eskaria,</p>
<p>gogo ta xedez garbia,</p>
<p>lei batek ernarazia;</p>
<p>bakar gaxo bat naizen onetzaz</p>
<p>kupitu zaitia.</p>
<p><hi rend='Bold'>Ab.—</hi></p>
<p>Itz eder oien eztiya</p>
<p>legun, oso bereziya,</p>
<p>zure jardungai ereskitsuak</p>
<p>zoratu nau iya;</p>
<p>sinistatzen det egiya</p>
<p>izango dala guziya,</p>
<p>begi zoliak ezin ukatu</p>
<p>biotz maitatiya.</p>
<p><hi rend='Bold'>Xum.—</hi></p>
<p>Zuk ere begiak zoli,</p>
<p>uso batek beziñ argi,</p>
<p>zu zeran ainbat ederrik ez det</p>
<p>egundaño ikusi:</p>
<p>adimen ain iratzarri,</p>
<p>begizkuna zabal-garbi,</p>
<p>t'ayera otxan. Zu ziñake, bai,</p>
<p>nere poz-eguzki.</p>
<p><hi rend='Bold'>Ab.—</hi></p>
<p>Ontan ez beintzat kezkarik,</p>
<p>ez det izan burausterik,</p>
<p>itxusi ala ederra naizen</p>
<p>ez dakit oraindik;</p>
<p>baña esango dizut nik</p>
<p>ez dala beste biotzik</p>
<p>nereak ainbat Xumelar'ena</p>
<p>maita lezakenik.</p>
<p><hi rend='Bold'>Xum.—</hi></p>
<p>Goibel ondorean urdin,</p>
<p>zorigaitz urren atsegin;</p>
<p>Abiñe, orain arindu zaizkit</p>
<p>lengo pena ta min...</p>
<p>Zure gogozko izan nedin</p>
<p>otoi beroz nik alegin.</p>
<p>¡Bai zoriona bizi bagiña</p>
<p>biyok alkarrekin!</p>
<p><hi rend='Bold'>Ab.—</hi></p>
<p>Xumelar mutil alaya,</p>
<p>mendiburu-ko artzaya,</p>
<p>garbiro, ziñez, itzegiteko</p>
<p>eldu da garaya;</p>
<p>berdin danez gure naya</p>
<p>zu, bai, nere senargaya.</p>
<p>Biyontzat laister bat izan bedi</p>
<p>otorduko maya.</p>
<p><hi rend='Bold'>Xum.—</hi></p>
<p>Abiñe, nere aingeru,</p>
<p>nere izar, nere zeru,</p>
<p>zureganako maitetasunez</p>
<p>biotz eta buru,</p>
<p>nere lei on, pentsamentu,</p>
<p>adore bizi ta zentzu...,</p>
<p>almen guziak erabat zure</p>
<p>opaz nere barru!</p>
        </body>
      </text>
      <text>
        <front>
          <head rend='Bold'><p>Basatiaren oyua</p></head>
        </front>
        <body>
<p>Auñamendi-ko erpiñ-inguru</p>
<p>pagoz ta aritzez betea</p>
<p>nere biztoki. Ni naiz emengo</p>
<p>jaun bakar eta jabea.</p>
<p>Txakur kementsu begi-zoli bat</p>
<p>arrotzei ekin zalea</p>
<p>da nere lagun itzar, zaindari,</p>
<p>aizkora berriz legea.</p>
<p>Emen jayoa naiz. Nik</p>
<p>emen osabide,</p>
<p>gogo ta soin basaundi</p>
<p>onen izakide.</p>
<p>Neronen arauz, beste</p>
<p>iñorenik gabe</p>
<p>emen bizi naiz eta</p>
<p>emen ilko ere.</p>
<p>Eguna egun, illunabarra</p>
<p>lotaratzeko egiña</p>
<p>garaiz bildu ta loak besotan</p>
<p>goizarte nauka etziña.</p>
<p>Ibai-aldean geyenak loger,</p>
<p>goxagirotu eziña.</p>
<p>Noski; zaiñ erre gaizto baitira...</p>
<p>Bakoitzak berezko griña!</p>
<p>Goizen, egunargitzez,</p>
<p>irrintzi ta oyu,</p>
<p>nere diadar-otsa</p>
<p>mendiyak maite du.</p>
<p>Emen ez da beñere,</p>
<p>iñoiz ez ¡ujuju!...,</p>
<p>ekaitzaren indarra</p>
<p>besterik garaitu.</p>
<p>Mendigaiñ ontan egundaño ez</p>
<p>an bean ainbat azari,</p>
<p>ez ere ziraun, arrubiyo ta</p>
<p>bestalako gauz itxusi...</p>
<p>Neguburuak naiz-eta berdin</p>
<p>elurrez garbiro jantzi,</p>
<p>elur au bean loi biurtzen da</p>
<p>goi ontan berriz iturri.</p>
<p>Uritarra sartuko</p>
<p>balitz mugaz gora,</p>
<p>txakur salatiya ta</p>
<p>ni gauden basora,</p>
<p>tximista bezin azkar</p>
<p>an luke lepora</p>
<p>jaso ta eskuan zorrotz</p>
<p>daukatan aizkora.</p>
<p>Sakostan gezur, ixtillu t'abar</p>
<p>dabillen etsai-taldea</p>
<p>iñoiz ere ezin izan liteke</p>
<p>basaundi onen jabea.</p>
<p>Ango gizatxar asaldariak</p>
<p>jakin bezate nerea</p>
<p>izango dala, beste iñoren ez,</p>
<p>baseder ixil maitea!</p>
        </body>
      </text>
      <text>
        <front>
          <head rend='Bold'><p>Gau eder</p></head>
        </front>
        <body>
<p>Jan-edan utsez bizi nai ez-ta</p>
<p>beste yoranez jardun geranak</p>
<p>gau ozkarbian zuzenki goiranz</p>
<p>erabil gaitu biotz-egadak.</p>
<p>Illargibete ta izar ugariz</p>
<p>yantzi da goiko zabaldegia;</p>
<p>arrats gozatsu, bikain, berezi,</p>
<p>otoi-gau eder, gau gelgarria!</p>
<p>Itxaso bare, sotillak emen</p>
<p>aldi berdiñaz logura xamar</p>
<p>bere bitsaren lerro zuriya</p>
<p>ondar-gañera polliki dakar.</p>
<p>Kezka larri bat arindu nayaz</p>
<p>begiratzen det urrun..., an gora!</p>
<p>t'andik izumai atsegiñaren</p>
<p>arnasa dator nere kolkora.</p>
<p>Gaberdiyaren ixil-uneko</p>
<p>lillurapean ¡orren gentzaro!;</p>
<p>lurtarrik ez dan ames-tokira</p>
<p>aldatu banitz bezela nago.</p>
<p>Nere barruan ez digart orain</p>
<p>zorigaitzaren ale bat ere;</p>
<p>azi txarrak on biurtu zaizkit,</p>
<p>samiñak ezti, arantzak lore.</p>
<p>Jan-edan utsez bizi nai ez-ta</p>
<p>beste yoranez jardun geranak</p>
<p>gau ozkarbian zuzenki goirantz</p>
<p>erabil gaitu biotz-egadak.</p>
        </body>
      </text>
      <text>
        <front>
          <head rend='Bold'><p>Uzturre</p></head>
        </front>
        <body>
<p>Uzturre-mendiyaren</p>
<p>gallurrak tontor bi,</p>
<p>bakoitza eziñago</p>
<p>eder, ikusgarri.</p>
<p>Negu beltzak askotan</p>
<p>jotzen du suminki,</p>
<p>alperrik baña jazar</p>
<p>gaizto sumin ori:</p>
<p>Naiz tximistaz argitu</p>
<p>naiz elurrez yantzi</p>
<p>Uzturre'k oyar alai</p>
<p>kementsua beti.</p>
<p>Arkaitz biyurtutako</p>
<p>zantzo bat dirudi.</p>
        </body>
      </text>
      <text>
        <front>
          <head rend='Bold'><p>Ulia</p></head>
        </front>
        <body>
<p>Donosti eta bere inguruko</p>
<p>soro, baratz, lilitegi...,</p>
<p>saill eder naro guzien gañez</p>
<p>yayoen Ulia-mendi.</p>
<p>Eguzkiaren dizdiz alayak</p>
<p>sarritan musu damaio,</p>
<p>eta muiñ aratz onegaz indar</p>
<p>bero bat osatu zaio.</p>
<p>Udazkenaren arnas epela</p>
<p>leunki datorren garaiz</p>
<p>ango aitz biren gañean pozik</p>
<p>amaika bider egon naiz.</p>
<p>Ta zenbat aldiz arkitu ere</p>
<p>iturri baten onduan</p>
<p>ta iturri onen aldameneko</p>
<p>piñu-baso gereitsuan!</p>
<p>Lertxundi polit, xakon, biguna,</p>
<p>udaran izuma-toki,</p>
<p>bazterrik maiten gelgarriena</p>
<p>lertxundi orixe noski.</p>
<p>Ardi batzuek abaroan lo,</p>
<p>ni berriz oroitz-ausnarka,</p>
<p>zorigaitzaren egazti beltzik</p>
<p>iñoiz etzegon eraka.</p>
<p>Ulia-mendi, atseden-eske</p>
<p>natorkizunon laguna;</p>
<p>¡bai gozoa zuk ixiltasunez</p>
<p>damaidazun erantzuna!</p>
<p>Jainkoz bakarrik, Jainkoz emengo</p>
<p>ixil-abots eztiduna!</p>
        </body>
      </text>
      <text>
        <front>
          <head rend='Bold'><p>Euskal Erria</p></head>
        </front>
        <body>
<p>Ara zein alai dagon</p>
<p>gure sorterria</p>
<p>aritz, pago ta lizar</p>
<p>bikañez jantzia.</p>
<p>Alde bateko mugan</p>
<p>itsas ugaria,</p>
<p>arkaitza jo ta astintzen</p>
<p>bere apar txuria;</p>
<p>saroi oparotsuak</p>
<p>kerizpe geldia,</p>
<p>baserritxoak nunai</p>
<p>ta nunai pakia;</p>
<p>mendi-gain bakoitzean</p>
<p>txabola txikia,</p>
<p>artalde bat ondoren,</p>
<p>gero... gurutzia!</p>
        </body>
      </text>
      <text>
        <front>
          <head rend='Bold'><p>Urgull'en egotalditxo bat</p></head>
        </front>
        <body>
<p>Itxaso-mugan suturik ango</p>
<p>oz-alde nabar guziya</p>
<p>geldi-geldiro jeisten ari da</p>
<p>eguzki-litsa gorriya.</p>
<p>Ixildu dira erabat emen</p>
<p>kantari zeuden txoriak,</p>
<p>alatsu bean erriko ardail</p>
<p>urduri-ots nabasiak.</p>
<p>Kayo batzuek egada nare</p>
<p>aizea bigunki joaz</p>
<p>«Zurriola»-tik beren aterpe</p>
<p>artzuetara dijoaz.</p>
<p>Izar urdin bat piztu da goyen</p>
<p>arratsaren aintzindari...</p>
<p>Berandu da-ta luzaro ezin</p>
<p>izan nik emengo aldi.</p>
<p>Jeisten abitu naizen garayan</p>
<p>ipar-aize bigunaren</p>
<p>marmari geltsu alakoxe bat</p>
<p>erestiñoka zebillen.</p>
<p>Gozatsua zait oxkar-girodun</p>
<p>illunabarreko itzala.</p>
<p>Arratsak gero lo nare baten</p>
<p>unkia eman deiala!</p>
        </body>
      </text>
      <text>
        <front>
          <head rend='Bold'><p>Zoratzalle izuna</p></head>
        </front>
        <body>
<p><hi rend='Italic'>Erderazko irakurgai batetik ataitxo bi euskeraztuak</hi></p>
<p><hi rend='Bold'>I</hi></p>
<p>Egodun aurrak <hi rend='Italic'>kax-kax </hi>jo du nere etxeko atea</p>
<p>ta eragin goxoz dardarazi etxe-barrunbea.</p>
<p>Banoa, maite, sarri or nazu, ez iñora joan,</p>
<p>aspaldi ontan luzetsita ni zure zai negoan.</p>
<p>Atoz; gertakari au susmatu nuen, t'arrezkero</p>
<p>etxea lorez apaintzen ibili naiz egunero.</p>
<p>Ta beti emen arki dezazun atseden guziya</p>
<p>luma ta maindire garbiz jantzi det oe txuriya.</p>
<p>Sartu ba; ongi etorri, ego dezun aur maitea,</p>
<p>etxe ontako zorion gaurtandik izan zaitea.</p>
<p><hi rend='Bold'>II</hi></p>
<p>Lau aldiz entzun det zure griña dun ots isitua,</p>
<p>lau aldiz entzun ikaraz zure gezi-ren txistua.</p>
<p>Lau bider zauritu nazu: lendabizi kopetian,</p>
<p>gero begitan, aboan berriz urrengo aldian;</p>
<p>ta nere miñez kupitu gabe, orain, azkenean,</p>
<p>oñazerik gogorren sasta diazu biotzean.</p>
<p>Adur samiña! Nere biotz au ain gogor josirik</p>
<p>gaxo dago-ta... ene zorigaitz, bizi naiz oraindik!</p>
<p>Giltzez itxi det, itxi betikoz emengo sarrera;</p>
<p>ego ta gezi dun ori bijoa urrun aldera!</p>
        </body>
      </text>
      <text>
        <front>
          <head rend='Bold'><p>Ke-belarra</p></head>
        </front>
        <body>
<p>Arazo garaiz</p>
<p>errezale naiz,</p>
<p>pipa da nere laguna,</p>
<p>ke-belar oso</p>
<p>samin ta gozo</p>
<p>nasien ontzi kutuna.</p>
<p>Pipa laburra,</p>
<p>nere sudurra</p>
<p>usai eginkor luzea;</p>
<p>onen azpiyan</p>
<p>dagon aldiyan</p>
<p>nik pozor bete-betea.</p>
<p>Nayen dan eraz</p>
<p>maita det beraz</p>
<p>axon darion belarra;</p>
<p>onen bidez ain</p>
<p>barru det orain</p>
<p>idarokizko txingarra.</p>
<p>Toxatik artu,</p>
<p>gañezka sartu</p>
<p>kider-buru xakonean;</p>
<p>ke-belar ori</p>
<p>urriñez jori</p>
<p>laister da sudur-mintzean.</p>
<p>Pipa txuriya</p>
<p>kirten ausiya,</p>
<p>zorungai eder osoa;</p>
<p>aur-zar batentzat,</p>
<p>ziñez neretzat</p>
<p>edoski maite gozoa.</p>
<p>Ezpain-ertzean</p>
<p>pipa jartzean,</p>
<p>agur! kezkaren goibela;</p>
<p>burauste zakar</p>
<p>guzik bai azkar</p>
<p>banatu kea bezela!</p>
<p>Uste bat oker</p>
<p>irten da loger</p>
<p>kardabaz baldin banago</p>
<p>pipari esker</p>
<p>ez du gau-lisker</p>
<p>orrek irauten luzaro.</p>
<p>Olerkarien</p>
<p>amets-aldien</p>
<p>goraltzigarri da nunbait;</p>
<p>argatik nere</p>
<p>olerki-xeme</p>
<p>apal au berdin sortu zait.</p>
<p>Arazo garaiz</p>
<p>erre-zale naiz,</p>
<p>pipa da nere laguna,</p>
<p>ke-belar oso</p>
<p>samin ta gozo</p>
<p>nasien ontzi kutuna.</p>
        </body>
      </text>
      <text>
        <front>
          <head rend='Bold'><p>Itxasoaren azpegik</p></head>
        </front>
        <body>
<p><hi rend='Bold'> I</hi></p>
<p>Eguzkiz bete balitzaio-re</p>
<p>une gezala</p>
<p>garden, jori ta sotillago ez</p>
<p>itxas-zabala;</p>
<p>ba-dirudi gaur maitaro bere</p>
<p>barrengo itzala</p>
<p>dirdir oztiñez ikusteraño</p>
<p>argitu dala.</p>
<p>Alatz urdiña!... Zer jaikun emen,</p>
<p>zer-nungo zori?</p>
<p>Itxasoaren ederraldia</p>
<p>ederren, baiki.</p>
<p>Uin ereskitsu t'apar emeñoz</p>
<p>jolas-irabi</p>
<p>laztan zuri bat ematen dio</p>
<p>Donostiyari.</p>
<p>Arraitz-aldeko bazter-txulotan</p>
<p>urlo gelgarri,</p>
<p>geyenaz ere noizik-bein palaxt</p>
<p>otxanez ari.</p>
<p>Orain on, bare; laister agiyan</p>
<p>ekaitzu, nasi...</p>
<p>¡Nork esan iñoiz aldakor danik</p>
<p>urdin txau ori?</p>
<p><hi rend='Bold'> II</hi></p>
<p>Orduan gogor izugarrizko</p>
<p>indarrez azun,</p>
<p>tximist, aize ta kemen guziak</p>
<p>arturik lagun</p>
<p>odoi-mordoen errai beltzetik</p>
<p>an dator illun,</p>
<p>an dator gainka orro ta txistu,</p>
<p>durun ta durun.</p>
<p>Arkaitza jo ta lertzen danean,</p>
<p>ostera bere</p>
<p>seta makurrez gero ta geigo</p>
<p>atzetik beste</p>
<p>ur-mendi-sallak tontorka datoz</p>
<p>lerkoi, aserre,</p>
<p>leordegira zurrunbilloka</p>
<p>irauli-zale.</p>
        </body>
      </text>
      <text>
        <front>
          <head rend='Bold'><p>Arraunketa</p></head>
        </front>
        <body>
<p>Itxasparren'go</p>
<p>inguruetan</p>
<p>berebiziko gizadi</p>
<p>alaya dabil</p>
<p>dei, oyu t'abar</p>
<p>jai baten goraltzigarri.</p>
<p>Arraunketa da... Mutil bikañak</p>
<p>zarrena beren lemazai</p>
<p>arturik laister abitutzeko</p>
<p>tankeraz daude txit ernai.</p>
<p>...Treñeru biyak ¡rrau! irten dira,</p>
<p>irten oldar bat-batean,</p>
<p>txanpaz jo ta jo apar-erauntsi</p>
<p>arraunkada bakoitzean.</p>
<p>Egatu nairik aurreko ertza</p>
<p>biziro gallen jasoaz</p>
<p>balizak dauden zabaldegira</p>
<p>zuzenki t'arin dijoaz.</p>
<p>Urruti orain... Baretu dira</p>
<p>pitin bat gure dardarak;</p>
<p>laister baña guk berriro lengo</p>
<p>poz eta biotz-ikarak.</p>
<p>Onuntz bira ta zuzen, ederki,</p>
<p>leyaz gero ta areago</p>
<p>egiñalean kementsu datoz</p>
<p>zein baño zeiñ azkarrago.</p>
<p>Lurriñ-ontziak <hi rend='Italic'>turu </hi>ta txistu,</p>
<p>lei-otsar guzik batera;</p>
<p>treñeru biyak berdintsu igaro</p>
<p>Gaztelupeko sarrera.</p>
<p>Ekin, mutillak! Ori det, ori!,</p>
<p>jo griñaz, jo mugaldera!</p>
<p>Bertan zerate, arraunkada bi...</p>
<p>Yaupa! Bejondeizutela!</p>
        </body>
      </text>
      <text>
        <front>
          <head rend='Bold'><p>Seaskatik il-obira</p></head>
        </front>
        <body>
<p>Amets igeskor zoroak dira</p>
<p>mundu'ko pozkai geyenak,</p>
<p>txingarrak baño iraupen geigo</p>
<p>ez du-ta gure bizmenak.</p>
<p>Atsegiñaren ibargi-zale</p>
<p>abitu nintzan goizean</p>
<p>nere gogoak poz-irudi bat</p>
<p>ipiñi zidan aurrean;</p>
<p>ustez eroso, bañan ikuskin</p>
<p>arenganako bidea</p>
<p>aintzindu gabe goazenentzat</p>
<p>sasi ta zuloz betea.</p>
<p>Giza geyenak dirutu bear,</p>
<p>gose asekaitz, lerzori;</p>
<p>etsai gogorra iñolaz ere</p>
<p>eziñ ase makur ori.</p>
<p>Ta... zeñek erru...? Alperrik dabil</p>
<p>gure gogotzar alena,</p>
<p>dirukoikeriz erne dan pozak</p>
<p>ondoren beti galena.</p>
<p>Bear genduken bezela zuzen</p>
<p>jardungo baldin bagiña</p>
<p>ez litzake gaur izango noski</p>
<p>bizitz au orren samiña.</p>
<p>Zertarako da, zergatik maita</p>
<p>ondore txar dun irritsa?</p>
<p>Egizko pozen iturburuan</p>
<p>edan nai ezik gabiltza.</p>
<p>Elkarren aurka buru-belarri</p>
<p>gabiltzanok ain setatsu</p>
<p>zer ote geran galdezka nago:</p>
<p>zeken, dollor, ala kaiku?</p>
<p>Geiegizko dan diru-gosea,</p>
<p>goseti beraren kaltez;</p>
<p>zillarra ibaika jardetsi nai-ta</p>
<p>zorunik iñorentzat ez</p>
<p>Amets igeskor zoroak dira</p>
<p>mundu'ko pozkai geyenak,</p>
<p>txingarrak baño iraupen geigo</p>
<p>ez du-ta gure bizmenak.</p>
        </body>
      </text>
      <text>
        <front>
          <head rend='Bold'><p>Gogotxindor</p></head>
        </front>
        <body>
<p>Ene txoriño maitea,</p>
<p>orren ixilik zer dezu?,</p>
<p>zer naigabe latz-illunak</p>
<p>ikaraz ipiñi zaitu?...</p>
<p>Txindor gaxoa!, ez beintzat</p>
<p>zure kabitik urrundu,</p>
<p>zapelatz gaiztoen poza</p>
<p>ori egingo bazendu.</p>
<p>Zaude, maite, zaude bertan,</p>
<p>ez izan toki-aldakor,</p>
<p>nere zartzaroan ez det</p>
<p>zu beste lagunik iñor.</p>
<p>Berriro jardun zaite, ba,</p>
<p>len bezin alai t'adikor,</p>
<p>yoranez abesten asi,</p>
<p>Gogotxindor, Gogotxindor!</p>
        </body>
      </text>
      <text>
        <front>
          <head rend='Bold'><p>Iñar mingotzak</p></head>
        </front>
        <body>
<p>Irudimena len bizkor neukan,</p>
<p>argi ta zabal gogoa;</p>
<p>orain ezer ez onik buruan,</p>
<p>baizik... alperrikakoa!:</p>
<p>errauts, aize ta geldoa.</p>
<p>Oraindio ni zergatik nagon</p>
<p>ain bakar mutilzarturik?:</p>
<p>txoriyak iñoiz ez du egiten</p>
<p>elur-gañean kabirik,</p>
<p>orlegi batean baizik.</p>
<p>Erle zuri ta leyari batek</p>
<p>ikutu zidan barrena.</p>
<p>Ene!, bai zorrotz erle txuri ark</p>
<p>ixilpean zekarrena!:</p>
<p>listor beltzaren eztena.</p>
<p>Aldegin bear ez nun garayan</p>
<p>utzirik babes-tokia</p>
<p>zorigaiztoan urrundu nintzan...</p>
<p>Angoxe nere aldia</p>
<p>samin, latz, izugarria.</p>
<p>Ama gaxoa nere galdezka;</p>
<p>erbestean urruti ni...</p>
<p>Aren begiak itxi dira ta</p>
<p>nereak malkoz estali;</p>
<p>negar darie lerzori.</p>
<p>Argiro neuzkan poz-bide guzik</p>
<p>batezbat illundu dira;</p>
<p>itxuen eraz argatik nabil</p>
<p>zeru alderuntz begira,</p>
<p>ama dagoan tokira.</p>
        </body>
      </text>
      <text>
        <front>
          <head rend='Bold'><p>Zer nai nuken</p></head>
        </front>
        <body>
<p>Mendi-mendiyan etxe koxkor bat,</p>
<p>lizar batzuek aurrean,</p>
<p>baratze txiki bat inguruko</p>
<p>xakonik babesenean.</p>
<p>Bertan iturri gerezi-ondo</p>
<p>zardai baten kerizpean,</p>
<p>eta basauntzen edan-tokia</p>
<p>aitzalde-txulo batean.</p>
<p>Ixil osoa... Iñoren zantzo</p>
<p>t'aztarnik ez beiñ-ere an;</p>
<p>ametsak lagun, amets egin, bai,</p>
<p>amets!... mendi-magalean.</p>
<p>Ori nai nuke, geigo ezer ez</p>
<p>bizi naizen bitartean.</p>
<p>Gero... ezurrak arri biurtu</p>
<p>Uzturre-mendi-gañean</p>
<p>ta «ni» naizen au betiro bizi</p>
<p>goiko zabal urdiñean.</p>
        </body>
      </text>
      <text>
        <front>
          <head rend='Bold'><p>Laztan bat</p></head>
        </front>
        <body>
<p><hi rend='Italic'>Entzute aundiko eresgille Mokoroa'tar Eduardo'ri</hi></p>
<p><hi rend='Italic'>bere gorantza-egunean</hi></p>
<p>Negu beltzean egoten oi dan</p>
<p>bezela txantxangorriya</p>
<p>otzikaraz ta mutu zegoken</p>
<p>nere barrengo txoriya.</p>
<p>Gaur bat-batean txospertu zaidak,</p>
<p>gaur egun zoragarriya,</p>
<p>lengo ixillaren ordez nik orain</p>
<p>abestaldi bereziya.</p>
<p>Goibel-nagirik iñork ez emen,</p>
<p>baizik zorion-uztargi</p>
<p>ta uztargipean gure biotzak</p>
<p>atsegiñaren urbizi.</p>
<p>Erreka denak mingain zetortzik,</p>
<p>bizkor, eretsu ta garbi.</p>
<p>Ta gu guziok zorionezko</p>
<p>ibayan emen igari.</p>
<p>Jai eder onek maitasunaren</p>
<p>urrin gozoa zeriok</p>
<p>t'aldi berean sortu zaizkiak</p>
<p>bertsokume dantxariok.</p>
<p>Ire omenaz abeskide gu,</p>
<p>osaro alai guztiok;</p>
<p>izan ere ik gure poza'ri</p>
<p>pozik erantzun baitiok.</p>
<p>Nere buruzko epotx ariña</p>
<p>itz-ale gozo mardulik</p>
<p>eskeintzeko gai ezpada ere</p>
<p>naimena bazerabilkik.</p>
<p>Bertsuak baño azkoz geiago</p>
<p>laztan batek esango dik;</p>
<p>laztan au, ba, guk, ziñalpidetzat</p>
<p>beso ta gogo zabalik.</p>
        </body>
      </text>
      <text>
        <front>
          <head rend='Bold'><p>Txanpañek eragin</p></head>
        </front>
        <body>
<p><hi rend='Italic'>Apari batean</hi></p>
<p>Zartzaroz umetuen</p>
<p>bular bixigarri,</p>
<p>ardorik bikañen au</p>
<p>edatez alai ni.</p>
<p>Kezka-xomorro mintsu</p>
<p>beltxik etzait ari,</p>
<p>beltx erien ordez gaur</p>
<p>berreun ipurtargi,</p>
<p>oztiñeder-begi,</p>
<p>ameskai ugari...</p>
<p>Au bai dala pozaren</p>
<p>goreneko zori!</p>
<p><hi rend='Bold'>EGARBERA</hi></p>
<p>Iñoiz ere ez det edan</p>
<p>onenbeste txanpain</p>
<p>oso bustiya nago</p>
<p>ezur mami ta zain.</p>
<p>Alaz ere pittin bat</p>
<p>bederik lengoz gain</p>
<p>zuen guzion opaz</p>
<p>edango det orain.</p>
<p>Txol garden ontan, ba, nik</p>
<p>biotz, begi t'ezpain.</p>
<p><hi rend='Bold'>BOR-BOR</hi></p>
<p>Zirikatzalle onak</p>
<p>zeraten ezkero</p>
<p>neurtitzez beste zerbait</p>
<p>esan nairik nago.</p>
<p>Nai arren ezin baña.</p>
<p>Izan ere ardo</p>
<p>geiegi edan eta</p>
<p>nere kankar bero,</p>
<p>nere buru eltze au</p>
<p>irakiten dago.</p>
<p>Bertso-bide zallean</p>
<p>zuzen xamar edo</p>
<p>oker aundirik gabe</p>
<p>jardun banaiz leno,</p>
<p>bidegalduta orain</p>
<p>ez dakit nora jo,</p>
<p>itsumustuka nabil,</p>
<p>t'azkenean... poto.</p>
<p><hi rend='Bold'>BERRIZ?</hi></p>
<p>Len poto bat egin det,</p>
<p>orain zer, kaikuba?</p>
<p>Aundi bat laister nere</p>
<p>ganbaran sortuba</p>
<p>eskeñiko dizuet</p>
<p>ederki landuba;</p>
<p>gai onez egiña ta</p>
<p>begiz apainduba</p>
<p>kaikurik aundiyena</p>
<p>neronen buruba.</p>
<p>—<hi rend='Bold'>Oarra.— </hi>Neurtitz auek ez dira apalorduan egiñak, egunaurrez baizik. Gertu egon bear; apari artan bertso-eske lagun batzuek ni zirikatzeko asmoa zutela banekin-da.</p>
        </body>
      </text>
      <text>
        <front>
          <head rend='Bold'><p>Irurogei ta amasei urtez</p></head>
        </front>
        <body>
<p>Arpegi zital antzo,</p>
<p>igar, me, zurbilla,</p>
<p>ezur eta azal utsez</p>
<p>dirudi egiña.</p>
<p>Garai bateko nere</p>
<p>musu biribilla</p>
<p>nork egitetsi orain...?</p>
<p>Antzalda sorgiña!,</p>
<p>kokotza nabari zait</p>
<p>sudurraren billa.</p>
<p>Egi orrek argiro</p>
<p>beste au ondoren:</p>
<p>nere bizitz-ibaya</p>
<p>itxasora laister.</p>
<p>Kezka txarrik ez baña;</p>
<p>noizik-bein pozaren</p>
<p>arrai pintarratu bat</p>
<p>yauzika baitager.</p>
<p>Ardo-ttanttaz giro-ta</p>
<p>bixkortze ain eder.</p>
<p>Neurtitz-metagan txindor</p>
<p>—ene ames-txori—</p>
<p>papar arro abesten</p>
<p>ari zait biziki;</p>
<p>oraindik ezpaitiok</p>
<p>bertso-metaga'ri</p>
<p>biltze-lan ondoreko</p>
<p>potorik ipiñi.</p>
<p>Gogotxindor luzaro</p>
<p>jardun-zale izaki.</p>
<p>Agertuko balitzait</p>
<p>egazti beltzen bat</p>
<p>uxatuko nuke ta</p>
<p>urrundarazi ¡txak!.</p>
<p>Jai det, jai aundia gaur</p>
<p>atsegiñ erabat,</p>
<p>urte asko izan arren</p>
<p>illunik ez beintzat.</p>
<p>Nere poza oyuka</p>
<p>erakutsi bezat.</p>
<p><hi rend='Italic'>1945'gko Epailla'ren 3'an</hi></p>
        </body>
      </text>
      <text>
        <front>
          <head rend='Bold'><p>Ario makurra</p></head>
        </front>
        <body>
<p>Mundu'tar denoi orrenbeste latz,</p>
<p>ixtillu t'arazo larri</p>
<p>zer dala bide sortzen zaizkigun</p>
<p>ez degu nunbait ikasi.</p>
<p>Egiñalean Ama-Gentza'ren</p>
<p>deya karraxika dari,</p>
<p>gu berriz gero t'areago zail,</p>
<p>entzungor eta liskarti.</p>
<p>«Ni on, i gaizto», auzi orretan</p>
<p>bata-bestearen griña</p>
<p>biziro zorrotz darabilgu-ta</p>
<p>azkenerako jakiña:</p>
<p>aserre oyes, irain, gorroto,</p>
<p>alkar ikusi eziña...</p>
<p>Beste kukuak joko liguke</p>
<p>gizonak gizon bagiña.</p>
<p>Aburu onik besterentzat ez,</p>
<p>auzoko baratzan usai</p>
<p>txarra, gurean susne gozoa;</p>
<p>gezurra egiz jantzi nai.</p>
<p>Esamesa ta zakarkeria</p>
<p>eguneroko jardungai;</p>
<p>oartzen ez guk lei ori danik</p>
<p>geon buruaren etsai.</p>
<p>Añen-ots gure barren-bolu'ko</p>
<p>matillak, eraingi latza,</p>
<p>ario gaiztoz okertu zaigu</p>
<p>zuzen-gorako ardatza.</p>
<p>Maizter sumiña gure boluan,</p>
<p>errotari txar, zikoitza,</p>
<p>biotz-iriñik ez alegiya,</p>
<p>baizik añoaren beltza.</p>
<p>Ilko geranik oartu nai ez,</p>
<p>txarkeriz minduta gaude,</p>
<p>burtzoro gera, lezetar, itxu,</p>
<p>geon kaltez aiñ abere.</p>
<p>Amaya laister!... Egi au maita</p>
<p>bagendu, egiz aiskide,</p>
<p>gure artean jazar-biderik</p>
<p>egundaño ez litzake.</p>
<p>Aundizki eta txiker, guziok,</p>
<p>begira zagun «gerora»,</p>
<p>munduko bizitz ezberdiñaren</p>
<p>mallarik ez dan altzora.</p>
<p>Olerkari zar ospetsu batek</p>
<p>esandako au gogora:</p>
<p>Ibai, erreka, aundi ta txiki,</p>
<p>ur guziok itxasora.</p>
<p>—<hi rend='Bold'>Oarra.— </hi>Ludi'ko gauzen aldiñak eriotzaz bukatzen diranez bakarrik dasat «gerora»-kiko itz ori.</p>
        </body>
      </text>
      <text>
        <front>
          <head rend='Bold'><p>Oarketak</p></head>
        </front>
        <body>
<p>Beiñ eta berriz biziro</p>
<p>leikor esaten didate:</p>
<p>«Gaizki abil, oso gaizki</p>
<p>ain bakar. Ez al det gure</p>
<p>billera goxoa maita,</p>
<p>ez al gaituk adizkide?»</p>
<p>Galdera oiek <hi rend='Italic'>jum..., </hi>usai</p>
<p>leunegia dariote.</p>
<p>Erantzunik onen, beraz,</p>
<p>zalantza-ziñu orixe.</p>
<p>Gizon burutsu batek au</p>
<p>esan zidan bein batean:</p>
<p>«Aizazu, gezurrez ari</p>
<p>geran aldi bakoitzean</p>
<p>punpullu bat aterako</p>
<p>balitzaigu kopetean,</p>
<p>aitortzen det, asko xamar</p>
<p>izain lirake nerean;</p>
<p>baña... bai ugari, ¡zenbat</p>
<p>punpullu besterenean!».</p>
<p>Orrela gezur-punpulluz</p>
<p>nabaro baldin bageunde</p>
<p>talkalari amorratu</p>
<p>zallak izango giñake,</p>
<p>elkarren etsai jo ta jo</p>
<p>atsedenik ez beñere.</p>
<p>Baña naiz gezur-zulo izan,</p>
<p>naiz bentsu, egi esale,</p>
<p>mundu'tar geranok zenbat</p>
<p>ixtillu ta buruauste...!</p>
<p>Bakartasunaren deyak</p>
<p>mendira pozik narama,</p>
<p>an arki baitet pakezko</p>
<p>egoite bigun laztana,</p>
<p>kezka ta miñ-erre guzik</p>
<p>baretutzen dizkidana.</p>
<p>Antxe lilluraz, gozaro...,</p>
<p>an arin zait urte-zama.</p>
<p>Biotz-biotzez maita det</p>
<p>mendiko ixillaren ama!</p>
        </body>
      </text>
      <text>
        <front>
          <head rend='Bold'><p>Igarondo</p></head>
        </front>
        <body>
<p>Zumardi Aundi, garai batean</p>
<p>zure kerizpe laztana</p>
<p>arturik emen egon oi nitzan</p>
<p>ordu goxoei emana.</p>
<p>Len bezelaxe zeundelakoan</p>
<p>etorri naiz gaur zugana,</p>
<p>ta, zer ikuspen begitara zait...?</p>
<p>Ustegabeko antzalda!</p>
<p>Beste zuaitzak zure tokian,</p>
<p>zumar-itzalik ez emen,</p>
<p>iparrak bere soñu biguna</p>
<p>ez dakit nun jo lezaken,</p>
<p>zuaitz berritan iñoiz ezpaitu</p>
<p>eresgai onik arkitzen.</p>
<p>Zu ziñan lenez lillura-baso</p>
<p>berezietan ederren!</p>
<p>Erreka polit marmariñe bat</p>
<p>zijoakizun urbizi,</p>
<p>ur jator, arraiz aberatsa ta</p>
<p>ziaro garbiya beti.</p>
<p>Ikuskai onik ez dezu orain,</p>
<p>ez kerizpe t'ez ur garbi...</p>
<p>Leno ziñana gogamenean</p>
<p>erabil zaitut, Zumardi.</p>
<p>Banun andregai zoragarri bat,</p>
<p>biyok maiz onera bide,</p>
<p>iñun ez emen ainbat atsegin</p>
<p>t'amets aiñ ederrik ere.</p>
<p>Garai artako zumardian nik</p>
<p>zenbat egotaldi maite...!</p>
<p>Bai bizitz eder urte yoanak</p>
<p>itzuli al balitezke!</p>
<p><hi rend='Italic'>Tolosa'n 1946'garren urtean</hi></p>
        </body>
      </text>
      <text>
        <front>
          <head rend='Bold'><p>Laister igana...</p></head>
        </front>
        <body>
<p><hi rend='Italic'>Elosegi'tar Policarpo'ren eriotz-egunean</hi></p>
<p>Oroitzak aika naramate gaur,</p>
<p>lenera-bide burumakur ni...</p>
<p>Umetandiko lagunik onen,</p>
<p>adizkide aiñ atsegingarri,</p>
<p>ibai-ertz eta zumardiñoan</p>
<p>nerekin batez pozik ibili</p>
<p>t'amaika bider yolastu itzana;</p>
<p>ibar ontatik i, maite ori,</p>
<p>amaigabera joan aiz. Goiko</p>
<p>urdiña nunbait ire Aberri.</p>
<p>Gorputza emen; luze ta zurbil</p>
<p>aurrean akust oian etzana,</p>
<p>ta ikuspen onek estura larriz</p>
<p>lausoa nere begietara.</p>
<p>Otoitz-egiñez arindu bezait</p>
<p>biotz gaxoan atzi zaidana.</p>
<p>Agur, noizarte...? Loitan erortzen</p>
<p>baldiñ ezpazait ames-iñara</p>
<p>sinismen egoz yantzita pozik</p>
<p>laster ni goirantz, laister igana...</p>
<p><hi rend='Italic'>1948'gko Abendua'ren 3'an</hi></p>
        </body>
      </text>
      <text>
        <front>
          <head rend='Bold'><p>Gainbera</p></head>
        </front>
        <body>
<p>Larogei urte gaur bete ditut,</p>
<p>zartzez alderoka nabil,</p>
<p>nai ta nai arren iñolaz ere</p>
<p>pausorik zuzendu ezin;</p>
<p>ankak elbarri, burua motel,</p>
<p>ario mindu, erretxin,</p>
<p>urteen sitzaz joa nago-ta</p>
<p>aje guziak nerekin.</p>
<p>Naspil-irudi gaiztoa dakust</p>
<p>zartzaroko ikuspegian,</p>
<p>burutik egin ala zer ote...?</p>
<p>Ez nago nere onian.</p>
<p>Gaztea nintzan garai artako</p>
<p>bizitz-iturri garbian</p>
<p>pittin bat edan al baneza gaur</p>
<p>eritasunik ez nigan.</p>
<p>Basaburuan toki naro bat,</p>
<p>bertan urjaiotz gardena,</p>
<p>onen ixuriz maizki ase zan</p>
<p>nere biotz egarbera.</p>
<p>Ots-egiten dit, ots eme, kutun,</p>
<p>lengoxe deya ber-bera.</p>
<p>Malkarrik ez dun oroimen- bidez</p>
<p>noán iturri maitera.</p>
<p>Bizkorraldia!... Bat-batez orain</p>
<p>urrats arin, gogo txosper,</p>
<p>ain txingar sortu zaidan kemenak</p>
<p>zut-zutik narabil, gallen.</p>
<p>Gero amilduko banaiz ere</p>
<p>txapalda loretsu baten</p>
<p>babesa orain arki detanez</p>
<p>nere barru jairik onen!</p>
<p><hi rend='Italic'>1949'gko Epailla'ren 3'an</hi></p>
        </body>
      </text>
      <text>
        <front>
          <head rend='Bold'><p>Patxi Begibakarra ta Joxe Konkor</p></head>
        </front>
        <body>
<p>Patxi'k lengo batean</p>
<p>Konkor ikusirik</p>
<p>oso goiz, egun txintaz,</p>
<p>irtetzen etxetik</p>
<p>onela esan zion</p>
<p>zirikatu nairik:</p>
<p>«Aizak, Konkor, ez al dek</p>
<p>nekean bildurrik?;</p>
<p>kargapean asteko</p>
<p>goiztxo dek oraindik».</p>
<p>Ta Konkor'ek «bai noski,</p>
<p>goiz izan bear dik,</p>
<p>oso goiz, bada, Patxi,</p>
<p>ez dekanean ik</p>
<p>idiki ganbarako</p>
<p>leyo bat besterik».</p>
        </body>
      </text>
      <text>
        <front>
          <head rend='Bold'><p>Kattalin</p></head>
        </front>
        <body>
<p>Bide luzean aisa jasorik</p>
<p>otar aundi bat —garau-saskiya—</p>
<p>goizero dator neska gelgarri</p>
<p>mirabe txairo, musu-gorriya.</p>
<p>Oiñ, gerri, kolko, lepo ta buru,</p>
<p>erabat bikaiñ, ikusgarriya,</p>
<p>edertasunez bera dan bezin</p>
<p>ederrik iñor ez alegiya.</p>
<p>Al dakizute nungo ta zein dan</p>
<p>orlako neska eder-gaindua?</p>
<p>Ez al dezute iñoiz ikusi</p>
<p>izar orretxen goi-leñurua?</p>
<p>—Ezetz...? jakingo zendueke, bai,</p>
<p>nor dan Kattalin Berrobikua</p>
<p>zuek artu izan bazendue gaur</p>
<p>neri eman didan masallekua.</p>
        </body>
      </text>
    </group>
  </text>
</TEI.2>

