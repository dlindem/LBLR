<!DOCTYPE TEI.2 PUBLIC "-//TEI P4//DTD Main DTD Driver File//EN"
                       "http://www.tei-c.org/P4X/DTD/tei2.dtd" [
   <!ENTITY % TEI.prose    'INCLUDE' >
   <!ENTITY % TEI.linking  'INCLUDE' >
   <!ENTITY % TEI.analysis 'INCLUDE' >
   <!ENTITY % TEI.figures  'INCLUDE' >
   <!ENTITY % TEI.XML      'INCLUDE' >
   <!ENTITY % TEI.extensions.ent SYSTEM 'http://www.tei-c.org/Lite/DTD/teilitex.ent' >
   <!ENTITY % TEI.extensions.dtd SYSTEM 'http://www.tei-c.org/Lite/DTD/teilitex.dtd' >
]>
<TEI.2>
  <teiHeader>
  <fileDesc>
     <titleStmt>
        <title>Ipuinak</title>
        <author>Juan Antonio Mogel</author>
        <respStmt>Bertsio elektroniko honen egilea: Xabier Altzibar</respStmt>
     </titleStmt>
     <extent>26.610 hitz, 187.296 karaktere</extent>
     <publicationStmt>
        <publisher>Klasikoen Gordailua [http://klasikoak.armiarma.com/]</publisher>
        <distributor>Estrata Liburuak S.L.</distributor>
        <address type='email'>klasikoak@armiarma.com</address>
        <idno type='ota'>MogelJAIpuinak</idno>
        <availability status='free'>Erabilpen librekoa; honoko helbidean topa daiteke (HTML, RTF eta PDF formatuetan): http://klasikoak.armiarma.com/idazlanak/M/MogelJAIpuinak.htm</availability>
        <date>2006</date>
     </publicationStmt>
     <sourceDesc>
        <bibl>Iturria: Ipuinak, Juan Antonio Mogel (Xabier Altzibarren edizio kritikoa). Labayru, 1995</bibl>
        <notesStmt><note>Iturburuen datazioa: XVIII.mendea, 1995</note></notesStmt>
     </sourceDesc>
  </fileDesc>
  <encodingDesc>
     <projectDesc>Euskal literaturako testu klasikoen bilduma da KLASIKOEN GORDAILUA; testu hau berorren parte da</projectDesc>
     <refsDecl>
        <p>MENTIONED etiketa egilearenak ez diren hitzak markatzeko erabili da: hitzaurreak, aipuak, iruzkinak, e.a.</p>
    </refsDecl>
     <classDecl>
        <taxonomy id='generoa'>
            <category id='G-0'><catDesc>sailkatu gabea</catDesc></category>
            <category id='G-ANT'><catDesc>Antzerkia</catDesc></category>
            <category id='G-BER'><catDesc>Bertsoak</catDesc></category>
            <category id='G-ERL'><catDesc>Erlijioa</catDesc></category>
            <category id='G-NAR'><catDesc>Narratiba</catDesc></category>
            <category id='G-POE'><catDesc>Poesia</catDesc></category>
            <category id='G-SAI'><catDesc>Saiakera, kronika, artikuluak...</catDesc></category>
        </taxonomy>
        <taxonomy id='garaia'>
            <category id='M-0'><catDesc>sailkatu gabea</catDesc></category>
            <category id='M-16'><catDesc>XVI. mendea</catDesc></category>
            <category id='M-17-1'><catDesc>XVII. mendea - 1. erdia</catDesc></category>
            <category id='M-17-2'><catDesc>XVII. mendea - 2. erdia</catDesc></category>
            <category id='M-18-1'><catDesc>XVIII. mendea - 1. erdia</catDesc></category>
            <category id='M-18-2'><catDesc>XVIII. mendea - 2. erdia</catDesc></category>
            <category id='M-19-1'><catDesc>XIX. mendea - 1. erdia</catDesc></category>
            <category id='M-19-2'><catDesc>XIX. mendea - 2. erdia</catDesc></category>
            <category id='M-20-1'><catDesc>XX. mendea - 1. erdia</catDesc></category>
            <category id='M-20-2'><catDesc>XX. mendea - 2. erdia</catDesc></category>
        </taxonomy>
        <taxonomy id='euskalkia'>
            <category id='E-0'><catDesc>sailkatu gabea</catDesc></category>
            <category id='E-BAT'><catDesc>batua</catDesc></category>
            <category id='E-BIZ'><catDesc>bizkaiera</catDesc></category>
            <category id='E-BNA'><catDesc>behenafarrera</catDesc></category>
            <category id='E-ERR'><catDesc>erronkariera</catDesc></category>
            <category id='E-GIP'><catDesc>gipuzkera</catDesc></category>
            <category id='E-GNA'><catDesc>goi nafarrera</catDesc></category>
            <category id='E-LAP'><catDesc>lapurtera</catDesc></category>
            <category id='E-NAF'><catDesc>nafarrera</catDesc></category>
            <category id='E-ZAR'><catDesc>zaraitzuera</catDesc></category>
            <category id='E-ZUB'><catDesc>zuberera</catDesc></category>
        </taxonomy>
    </classDecl>
  </encodingDesc>
  <profileDesc>
     <textClass>
       <keywords scheme='generoa'>
         <list><item>G-NAR</item></list>
       </keywords>
       <keywords scheme='garaia'>
         <list><item>M-18-2</item></list>
       </keywords>
       <keywords scheme='euskalkia'>
         <list><item>E-BIZ</item></list>
       </keywords>
     </textClass>
  </profileDesc>
  </teiHeader>
  <text>
    <front>
      <docTitle>Ipuinak -- Juan Antonio Mogel</docTitle>
    </front>
    <group>
      <text>
        <front>
          <head rend='Bold'><p>HITZ LAUZ</p></head>
        </front>
        <body>
        </body>
      </text>
      <text>
        <body>
<p><hi rend='Bold'>Ipuin I.a</hi></p>
<p><hi rend='Bold'>Otso ta bildotsarena</hi></p>
<p><mentioned><hi rend='Italic'>Isop. Fab. 2ª</hi></mentioned></p>
<p>Bildotsa ta otsua elduzirian bakotxa bere aldeti edatera ibaira. Otsuak edaten eban goiko aldian, ta bildotsak beekuan, edo uraz beeti. Otsuak ikusirik bildotsa, dirautsa:</p>
<p>—Zetako loitu deustazu ura edaten nenguan artian?</p>
<p>Bildots gaixuak erantzun eutsan otzanto:</p>
<p>—Zelan loitu neinkezun zuri ura zure aldeti badator nik edaten dodana?.</p>
<p>Otso dongiak, egijari jaramon baga, dirautsa:</p>
<p>—Eta zetako dongaro esaten deustazu?</p>
<p>Bildotsak erantzun eutsan:</p>
<p>—Ezdeutsut gaiskirik esan, ez lotsarik galdu.</p>
<p>Orduban, arretondo txaarraz, begirakune astun ta albokerako bategaz:</p>
<p>—Sei illabete dira zure gurasuak egin eustala beste ainbeste.</p>
<p>—Zelan ori izan leite —dirautsa bildotsak—, artietan jaijo ezpanintzan? Zetako da niri erruba ezartia?</p>
<p>—Dan legez dala —dino otsuak—, zuk galdu deustazu neure laarra, bedarra jaanaz. Lapur zital bat zara.</p>
<p>—Bene benetan dirautsut —esan eutsan bildotsak—, ez deusteela oraindiño agiñak urten, ta ezin nik jan neikezun bedarrik.</p>
<p>Otsuak ez eukanian zer erregutau geijago, dirautsa:</p>
<p>—Ezdakit nik zelan erantzun zure berbai, baña apaldu biar dot zugaz.</p>
<p>Alan artu ta sabelera eban.</p>
<p>Ipuin onek esan gura dau, dongeen artian egijak ez daukala lekurik. Indarra bakarrik dala aginduten dabena. Erri bakotxian dagoz onelango otso gosestuak. Egiten dira biotz gogorreko; diru gosiak darabiltz atxakija ta esesino billa, edaateko nekezaleen odola ta argalen biarra eurenduteko.</p>
<p>Orregaitino,</p>
<p><hi rend='Italic'>egija euki egizu gauza alpertzat</hi></p>
<p><hi rend='Italic'>donga asmodun ta asko jakinentzat.</hi></p>
        </body>
      </text>
      <text>
        <body>
<p><hi rend='Bold'>Ipuin 2.a</hi></p>
<p><hi rend='Bold'>Txakur ta ardijarena</hi></p>
<p><mentioned><hi rend='Italic'>Isopo Fab. 4º</hi></mentioned></p>
<p>Txakur batek eskatu eutsan asmo dongiaz ta guzurrez ardi gaixuari ogi zati bat, esanaz berak aurrez emon ta prestau eutsala. Ukatu eutsan ardijak, zirautsala:</p>
<p>—Nos ta nun emon deustazu niri ogirik?</p>
<p>Jagi zan auzi gogor bat ez ta baiden ondoren. Agertu zirian epaiemola edo juezaren aurrera auzi onegaz. Txakurrak esan eban:</p>
<p>—Nik on egingo dot dinodana siniste osua emon biar jakeen dakijenakaz.</p>
<p>Itundu zan orretarako otso, arrano ta mirubaz, ta eruan zituban testigu edo esanlari eder oneek agintari jaunaren aurrera. Itandu jakon lenen otsuari egija zan edo ez txakurrak zinuana.</p>
<p>—Bai —zinuan otsuak—, neuk dakit txakur onek emon eutsala ardi oni ogija aurrez, edo presteetaz gero biurtuteko petxubaz. Arranuak erantzun eban biraoka legez:</p>
<p>—Zetako ukatuko deutsa ardi zital guzurti onek txakur prestubari onek biurtuteko emon eutsan ogija?</p>
<p>Mirubak urten eban esanaz:</p>
<p>—Alan da, neuk ikusi neban, ta txakurrak dino egija.</p>
<p>Ardi gaixuak zer egin? Zelan atera arpegija arerijo donga ta aragi zaleen esaera edo testigantzak desegiteko?</p>
<p>Agintarijak emon eban autu au:</p>
<p>—Txakurrak on egin dabelako bere esana agertzalle edo testigu zuzen ta atxakija bagaakaz, ta ez daukalako ardijak zer erantzun, aginduten da biurtu dagijala onek aurraz artu eban ogija, ta erantzun daijuela egin dirian kostu guztiai.</p>
<p>Ez eukan ardi gaixuak ez ogirik, ez dirurik, ta, neguba bazan bere, ebagieragin eban ulia; emonik au, bera billosik geratuten zala otzaz ilteko arriskuban. Artu eban txakurrak, saldu zan ta partidu guztien artian.</p>
<p>Ipuin onek esan gura dau gizon gaisto, mausari ta askotakuak billatu daruezala euren gisako lagunak ta egin kalte asko argal, errubagako ta berba egiñaz dongago izango dabeenakaz; itxi daruezala guenian billosik eurak apainduta ibilteko. Obe dala auzirik artu baga lenenguan esketan dabeena emotia, gero kostu guztiakaz emon baño. Aurrera eruan baleu auzija ardijak, etzirian artute utsagaz geratuko txakur, otso, arrano ta miruba; aragi zaliak izanik, eruango eutseen mamiña uliaz. Ikasi biarda emendi ebatera auzijak adionez, edo beluraño itxaran baga. Obe da atz bat ebaten istia, eskutur guztia baño.</p>
<p><hi rend='Italic'>Gaisto malmutzen natuba,</hi></p>
<p><hi rend='Italic'>da jasotia auzi bide bagakua.</hi></p>
        </body>
      </text>
      <text>
        <body>
<p><hi rend='Bold'>Ipuin 3.a</hi></p>
<p><hi rend='Bold'>Txakur ta aragi zatiarena</hi></p>
<p>Txakur batek eukala autzian aragi edo okela zati ez txikarra, igaroten eban ibai bat, nun ikusi eban okela eroianaren kerizia. Begitandu jakon kerizia gaiti zala benetako okela zatija, ta autzian eukana baño andijagua. Edegi eban aua artuteko keriza aragi ustekua, ta jausi jakon uretara autzetan eukana. Beeruakon ibaiko urak, ta ezagutu ebaneko artu gura eban aragi zatija zala keriza utsa, bidiak egin zituban bere okela zatijak, ta geratu zan ezer baga.</p>
<p>Ipuin onek erakusten dau bakian egon biar dogula geuria dogunaz, inorena billatu baga; larregiren atzian dabilzanak guztia galdu daruela; obedala, esakeria dan legez, kurrilloia eskuban arranua egaan baño. Bakotxa baketu biar da daukanaz, guztia galdu baño lenago.</p>
<p><hi rend='Italic'>Bakotxak eutsi beriari, ta larga iñorenari.</hi></p>
<p><hi rend='Italic'>Asko gura izatia, guztia galdutia.</hi></p>
        </body>
      </text>
      <text>
        <body>
<p><hi rend='Bold'>Ipuin 4.a</hi></p>
<p><hi rend='Bold'>Leoe, bei, aunz ta ardijarena</hi></p>
<p><mentioned><hi rend='Italic'>Isop. f. VI.</hi></mentioned></p>
<p>Beija, auntza ta ardija alkartu ta lagunduta egozan leoiaz irabazi guztiak partilduteko. Ebilzala basuan, artu eben basauntz bat, zein laurendu eben. Leoiak artu eban lenengo laurena esanaz:</p>
<p>—Au jagot abere guztien errege nasalako; bigarren laurena neuria da zubek baño senduago ni izanik; irugarrena ezin inok kenduleit zubek baño arinago ibili nintzalako; ta laugarrenari ikututen deutsanak jakin begi izango nasala bere arerijua.</p>
<p>Bildurrak ixildu zituban beija, auntza ta ardija; ta ikasi eben urrengorako ez buruba bat egitia, ez lagundutia leoe gaistuaz.</p>
<p>Ipuin onek esatendeutsee gizonai ez buruba bat egitia eurak baño andijaguakaz, edo otuten jakeena egin gurako dabeenakaz; nekia izango da argalentzat, oneria senduentzat.</p>
<p><hi rend='Italic'>Andi ta txikarren arteko partiltzia ezda iños bardina.</hi></p>
<p><hi rend='Italic'>Ez, bada, iñoz lagun artu zeure idako ta bardinak baño.</hi></p>
<p><hi rend='Italic'>Ez madari bat bere zatitu ugazaba gogorraz.</hi></p>
<p><hi rend='Italic'>Gorde bakotxak bere lekuba, goregi igon baga.</hi></p>
        </body>
      </text>
      <text>
        <body>
<p><hi rend='Bold'>Ipuin 5.a</hi></p>
<p><hi rend='Bold'>Otso eta kurlubarena</hi></p>
<p><mentioned><hi rend='Italic'>Isopo. f. 8ª</hi></mentioned></p>
<p>Eguala otso bat okelia jaaten, katigatu jakon azurra samaan. Ito ezinda, ikusi eban zorionez kurluba.</p>
<p>—Erdu ona —dirautsa otsuak—, lagun zakidaz arren. Zuk daukazu sama luzia, igaroko dozu pikuba nire eztarriraño, ta alan aterako deustazu katigatu jatan azurra. Au egiten badeustazu eukiko dozu nigan adiskide eskertsu bat ta bizi nasan artian gomutauko nas zure ondo eginaz.</p>
<p>Sinistu zituban kurlu gatx bagakuak otsuaren barriketak, ta onenbestegaz otsuak, aua zabalduta, sartu eutsan, sama luzia eukan legez, pikuba eztarriraño, atera eutsan azurra, ta geratu zan osaturik otsua. Dirautsa kurlubak:</p>
<p>—Berbakua bazara emon egidazu agindu deustazun neke-sarija.</p>
<p>Erantzun eutsan otsuak:</p>
<p>—O, esker galdukua! Etzenkijan neure auan zeunkala zeure samia, gura izan baneu zu buru baga itxi ta zarian guztiori neure sabelera eruateko? Emon egidazuz eskerrak gatxik egin ez deutsudalako. Lotsa etzara niri ezer eskatuten alango mesedia egin ezkero?</p>
<p>Onegaz ixildu eban kurluba.</p>
<p>Ipuin onek esan guradau dongaak egiten dabeela onakaz otuten jakeena mesede artubakaz gomutau baga.</p>
<p><hi rend='Italic'>Ez dazaube gaistuak egiten jakeen onik,</hi></p>
<p><hi rend='Italic'>ez inos bere emoten eskerrik.</hi></p>
        </body>
      </text>
      <text>
        <body>
<p><hi rend='Bold'>Ipuin 6.a</hi></p>
<p><hi rend='Bold'>Gizon ta sugiarena</hi></p>
<p>Negubaren erraijan, otz gogorren artian, izoztuta egozala bazterrak, gizon errukior batek artu eban etxian sugia, eregetan ebala aleginez, emoteneutsala eznia jaateko ta sutondua berotuteko. Elduzan udabarrija, ta zelan ondo artubaz gizenduzan piztija dongia, azi jakon satarri edo benenua; jarki jakon gizon ongilliari. Artu eban onek makillabat, ta dirautsa:</p>
<p>—Urten egizu nire etxeti esker gaistoko orrek. Zer? Nik errukirik andijenaz emon neguban toki ta jaana, ta premiñati urten dozun orduban gatx egin niri? Aurra kanpora, bertan amaitu zaidazan baño leenago.</p>
<p>Ixiltxurik, lotsatuta etxeti juan biarrian, eztena aterata, buruba jasota, begi gorrijak edegita, usigi gura izan eban gizona suge esker-dongakuak.</p>
<p>Ipuin onek dino donga esker bagaak biurtuten diriala dongaguak mesediak artuta, ezti orde emon daruela satarri, eden edo benenua.</p>
<p>Dongiari egiten jakon ona, ez bakarrik da galduba; baita bere kaltetsuba.</p>
<p>On egiten deutsanak donga esker galdukuari, aterako dau kaltia, adierazoten daben legez ipuin eder onek.</p>
<p>Ezdau onek esan gura kristinaubak dongaro egingo dabela on egitiaz bere arerijuari. Jesukristok aginduten deusku erantzuteko mesede ta on egiñaz dongaro egiten deuskubenai, eskatuteko Aita Zerukoari eurakgaiti; maite izateko biotzeti, izan gaitian bere semiak, ikusirik zelan ezarten dituban berak euri onak oker ta zuzenen soluetara. Bakarrik esan gura dau zelanguak dirian dongaak, zeintzuk ikusi ezin dituben onen gauza onak, ez da eurai egiten deutseezan mesediak bere. Antxinako esana da:</p>
<p><hi rend='Italic'>Egin ondo edozeñi,</hi></p>
<p><hi rend='Italic'>aztertu baga nori.</hi></p>
        </body>
      </text>
      <text>
        <body>
<p><hi rend='Bold'>Ipuin 7.a</hi></p>
<p><hi rend='Bold'>Arratoiena</hi></p>
<p>Arratoe bat bizi zan erri baten. Urten eban bein erriti jakiteko kanpoko barri. Alan ebillela, arkitu eban basoko arratoe batek, ta dirautsa:</p>
<p>—Neure lagun maitia, erdu neugaz neure etxera.</p>
<p>Jarraitu eutsan esker onak emonaz. Basoko arratoiak imini eutsan bazkari egokan legezkua: babaak, aritx-garaubak, garagarra ta mendijetako beste janarijak.</p>
<p>—Esker andijak deutsudaz —esan eutsan errikuak basokuari—, baña etorri biar dozu zeuk bere neure bizilekura artuteko neure bazkarija.</p>
<p>Eruan eban beragaz errira, sartu zirian etxe andi batera, nun bizi zirian jaun ta etxeko-andra txito aberatsak.</p>
<p>—Erdu nigaz —dirautsa—, etxe onetako gelara, nun topauko ditugun jaateko ezin gozuaguak, zeñegaz nasan zu baño aberatsagua. Emen daukadaz aukeran eztija, koipia, okelia, gozuak, ta zer ez?</p>
<p>Ebiltzan bata ta bestia lapikorik lapiko, zurkulurik zurkulu jaten eritxuena, ta orra nun onik onenian datorren giltzeria, ta ospe andiaz edegi eban atia. Arratoe batak ta bestiak emon eutseen igesari; baña etxekuak ondo ekizan legez arkuntza ta buru gorde lekubak, ezkutau zan beriala errazto. Barriz basokua, ekanduta ez eguan legez arerijorik ikustera, ta besteti ez jakinik zelan ta nora iges egin, igon eban nekez orma bateti gora, ta guitxiarren artu ta ill ez eban giltzeriak. Urten ebanian onek gelati ta itxi zitubanian atiak, biurtu zirian arratoiak euren lapiko ta jatekuetara, ta dirautsa etxekuak adiskidiari:</p>
<p>—Zelan ikaratuzara alan? Zegaiti nik legez gorde ezdozu buruba zurkulu baten giltzeriak ikusi zengizan baño leenago? Emen euki dogun arriskuba utsa da, ta ez deust niri jaateko gogorik galdu. Bazenkusaz katu, giltzera-andria baño ariñago, ta atzapartsubaguak, onezaz ostian iminten deusteezan lakirijuak, orduban esango zenduke benetan leku bildurgarrijan bizi nasala; baña guztira eginda nago, ta nok itxi onlango jaaki gozuak arriskuba gora bera?</p>
<p>—Eta zer? —dirautsa basokuak—, ekarri nozu arrisku baga bizi nasan lekuti emoteko bazkari ain goria? Zagoz zu emen bizarrak koipetu ta eztituten beti auzi ta igesian. Gurago ditut nik bakian jan neure etxeko baba, aritx garau, garagar ta basuak dakazanak, etxe andi onetako jaaki milika ta samurrok baño. Agur.</p>
<p>Ipuin onek zeinbat irakaste emoten ez deusku? Bakotxa baketu biarda duin duinagaz: igon gura dabeenak beeti gora, ibilli toki garaijetan, buruko zorabijo bat dabee asko beeia jo ta bizitzia galduteko. Bildur bagako bizitza baketsuba obia dala arrisku ta ikara betiko bat baño. Ez dala inos zorijonekua aberats edo asko eukija, bakeak iges egiten badeutsa; ta sabela betiago geratukodala, ta nornai aragi obiaz arto, gastaña, sagar ta baserri jaanakaz ikarabaga bizi bada ollagor, eper, aariki ta etxe aberatsetako jaaki samur ta miliikakaz baño, osasunak uts emon edo biotzeko atsakabiak lagunduten badeutsee.</p>
<p><hi rend='Italic'>Obe dira gitxi euki ta bakia</hi></p>
<p><hi rend='Italic'>ondasun askogaz baño ikaria.</hi></p>
        </body>
      </text>
      <text>
        <body>
<p><hi rend='Bold'>Ipuin 8.a</hi></p>
<p><hi rend='Bold'>Arrano ta azerijarena</hi></p>
<p>Arranuak artu eutsazan bein azerijari leza baten eukazan humiak. Azeri gaixo, ta besteti gaistuak, ikusirik ezin euskiola ezer arranotzarrari, jarraitu eutsan illetiaz ta palaguz eskatuten bere umiak.</p>
<p>Arranuak, arroturik bere sendotasunaz ta gauza gitxitzat azeri txaarra arturik, dirautsa:</p>
<p>—Ago ixillik lapur zitalori, inok ikusi ezin aben alango atsitubori.</p>
<p>Ta eruan eutsazan azerikumiak bere abijara, emoteko eurakaz zer jan arranokumiai. Azeri asko jakiñak jarraitu eutsan arranuari abijia eukan abe edo arbolaperaño. Ekarri zituban lastua, lar igartu ta suba. Ixio zituban erregarrijak; asi zan keia igoten, jagizan garra, ta bildurturik erre etzitian arranokumiak bertan, biurtu eutsazan azerijari beriak kalte baga, irakasten ebala askotan geijago balijo dabela askotakua, azartuba ta azkorra izatiak indartsuba izatia baño.</p>
<p>Ipuin onek erakusten bere dau: andi leku goratubetan dagozanak ez deutseela gatxik egin biar beeragokuai uste bagako kalteren bat egin eztaijuen gorrotoz.</p>
        </body>
      </text>
      <text>
        <body>
<p><hi rend='Bold'>Ipuin 9.a</hi></p>
<p><hi rend='Bold'>Bela ta azerijarena</hi></p>
<p>Berba labanetan geratuten dirianak lotsatuta urten darue ipuin onek irakasten daben legez.</p>
<p>Erroi edo bela batek ostu eban bein leijo edo bentana bateti gaztae osua, ta eruan eban arbola baten gañera. Beekusan azeri askotakuak, adurra erijola ezpanetati gaztae gurariz. Esaten deutsa onek arbolapeti:</p>
<p>—O egazti ederra! Eztago zu baxen ederrik eguak ditubenen artian. Zure balztasunak argi egiten dau. Zeinbat eta zu zarrago ainbat eta ederrago. Besteti, zein zu baño egiñagorik gorputzeko itxuraz! Bazeunka beste batzuk baxen berbeeta edo soñu gozagarrija, egazti guztien azkarrija izango ziñate!</p>
<p>Arroturik belia azeri asko jakiñaren irauntsi labanakaz, erakusteko oni beebala berak bere kantu edo soñu ederra, edegi eban aua soñuba joteko; baña jausi jakon gaztaia. Onen zain eguan azeri gaistuak, beiari ukutu orduko atrapau eban, autzian artuta, asi zan gogo onaz astiro jaaten. Beliak eskatuten eutsan bere gaztaia; baña azerijak erantzun eutsan etzala eztija egin astuarentzat, ezda gaztaia bere astabarro edo tontotzarrentzat.</p>
<p>Ipuin onek adierazo gura dau ez jakeela entzuterik emon biar berba laban ta arrogarrijai: guzurra darabillela ezpanetan garian baño goratubago egin gura gaitubenak; goraasun edo alabanza zaliak damu izango dabeela guenian. Zenzuna daukanak gurako ez ditu berba labanak.</p>
        </body>
      </text>
      <text>
        <body>
<p><hi rend='Bold'>Ipuin 10.a</hi></p>
<p><hi rend='Bold'>Leoe, basaurde, zezen ta astuarena</hi></p>
<p>Arkituten zan leoe bat zaarrik, gaixorik, erkindu ta adore bagarik. Eldu jakon basaurde bat gorrotoz ta amorruz, zirautsala:</p>
<p>—Adiskidia, ez daukat aaztuta zelan zure igesi ibillinintzan gaztiago zinianian; estura gogorretan imini nenduzun bein baño sarrijago, ta goguan daukadaz egin zeunstazan zauri galantak.</p>
<p>Ta arik laster esetsi eutsan leoe argaldubari, ta egin eutsazan epai andijak aginakaz. Etorri zan geruago zezena, ta onek bere edegi eban adarrakaz; guenian agertu ta urreratu jakon asto zantar bat, ta emon eutsazan ostikada zoli zolijak bekokijan, ta ezarri eban lurrera. Alan etzala odola erijola zaurijetati zizpuruz ta illetaz zinuan:</p>
<p>—Neure indar ta osasunaren jaube nintzanian, urte gitxiago nebanian, guztiak bildur jatazan, nire aurrian buruz bera egozan; arpegira begiratuten ikariaren ikaraz azartuten etzirian; nire izena zabaldu zan baster guztietan, ta ebiltzan nire igesi. Neure eskuban neukala artuten nebana apurtu ta irunstia, prestuba ta biotz onekua izanik, itxiten neutseen bakian orain esesten deusteenai. Ez neban iñor ilten, gosiak atara ekarribaga, ta ez iños gatx-gura utsez. Bein baño geijagotan gorde neutseen askori bizitzia beste gogorraguetati. Orain nakusenian adore baga, ezertako ez nasala, guztiak alkartuten dira niri esesteko ta nire izen entzute andikua largaten dabee galdurik.</p>
<p>Ipuin onek erakusten deutsee esku andikuai etorkizunai begiratuten; eta zelan beti izan biar dabeen ongin errukiorrak, iñori gatxik egin baga; bildurra sartubaz ezdala adiskiderik egiten, ta bai amorez artubaz beeragokuak. Ez daguala toki sendorik lurrian, gora bera asko ikustendiriala. Bada,</p>
<p><hi rend='Italic'>Egin aurrez adiskidiak biar ordubetarako.</hi></p>
        </body>
      </text>
      <text>
        <body>
<p><hi rend='Bold'>Ipuin 11.a</hi></p>
<p><hi rend='Bold'>Asto ta txakurtxubarena</hi></p>
<p>Ugazaba batek eukazan etxian astua ta txakurtxuba. Ekusan astuak ugazabak egiten eutsala txakurtxubari eregu ta piesta asko; emoten eutsala lekuba altzuan, ta maiti ogi bigun ta okelia; barriz, berari jaramonik egiten ez eutsala ta bakarrik emoten eutseela lasto zati bat ta nos bait eskubete arto garau, biarra eragin onduan.</p>
<p>—Au zerda? —zinuan abere buru andikuak—, txakur zital ezertako ez danak ainbeste estimazino edo ondo gura ugazabagandi, ta ni baztertu ta kortaturik dongaro janda?</p>
<p>Dakus zelan txakurtxubak alliari eraginda egiten deutsazan parlantzu ta pozkarijak ugazabari, aurreko oin bijak belaunetan iminita; zelan zaunkatxubak egin ta igoten eutsan altzora ta an miazkau eskubak ta arpegija. Dino beregan:</p>
<p>—Obeto artuko nau ni bere alango pozkari batzuk egiten badeutsadaz.</p>
<p>Asmau ta egin, orra nun ugazaba ikusi ebaneko era onian arrantza eginda igoten deutsan aurreko oñakaz bularrera, ta min zantarra aterata igorzteko arpegija. Asto zantarraren pisubak ezarrieban lurrera ugazaba; asi zan au diadarrez lagun eske; etorri zirian mutil morroe edo bere ogitukuak; ta ikusi ebeenian euren ugazaba, astuak lurrian ta ostikopian eukala, banatu ebeen makillaka, erdi illda itxiteraño.</p>
<p>Ipuin onek esan gura dau ez dabela iñok sartubiar ez dagokan lanian. Adin gitxikuak, atsegin emon guraz, emondarue atsakabia.</p>
<p><hi rend='Italic'>Egon bedi bakotxa bere lekuban.</hi></p>
        </body>
      </text>
      <text>
        <body>
<p><hi rend='Bold'>Ipuin 12.a</hi></p>
<p><hi rend='Bold'>Leoe ta sagubarena</hi></p>
<p>Leoe bat lotan eguala mendi baten erriberan, baso-sagu aetan ebiltzanak eldu jakozan urrera, ta azartu zan euren arteko bat lepora igoten. Sagu gaxuak ikusi ebanian nor zan, ta eukan ilteko arriskuba, eskatu eutsan errukitu zedilla beragaz, ez egijola gatxik egin; ez ebala bere lepora igon gatx guraz. Beekusan leoiak ez ebala ezer aterako piztija ain txikar bat galdubaz; dongaro esango zala bazterretan bere atzamar portitzak eruatia sagu bat ilteko; itxi eutsan juaten gatxik egin baga. Sagubak, esker onak emonik, alde egin eban pozik beste leku batera. Egun gitxi barru, jausi zan leoia lakirijo baten, ta katigaturik ikusi zanian asizan orruaz bazterrak bildurtuteko gisan. Entzun eban orroia sagutxu aitatu dogunak, urreratu jakon, ta itandu eutsan zer eban. Dakus katigu daguala bere ongiña, edo leoe len gatxik egin ez eutsana, ta dirautsa:</p>
<p>—Ez zaite larritu, nik askatuko zaitut; ez daukat aazturik egin zeunstan mesedia. Sagutxubak igon eban soka edo lokarrijetara, asizan ortztxikatu edo birrinduten sokia agintxubakaz, ta larga eban leoia katigutasun baga.</p>
<p>Ipuin onek esan guradau txikartxuben biar izatera etorri leitiala gizonik andi ta goratubena; gatxik ezin leikeen askok on egin leikeela.</p>
<p><hi rend='Italic'>Dinuanak «Ezdot inoren biarrik»,</hi></p>
<p><hi rend='Italic'>buruba dauka galdurik.</hi></p>
        </body>
      </text>
      <text>
        <body>
<p><hi rend='Bold'>Ipuin 13.a</hi></p>
<p><hi rend='Bold'>Ontza ta bere ama</hi></p>
<p>Gaixorik egoan baten ontza, eskatu eutsan bere amari arren egijuezala erregu, promes edo eskintzak santubai bere osasuna gaiti. Amak erantzun eutsan:</p>
<p>—Neure semia, egingo dot gura dozuna, baña bildurrak emoten deust alperrak izango diriala nire eskintza edo promesak, zerren zuk egin dituzun lapurretak eleixaan, loitudituzun elexmai edo altarak, ta orain etzariala entzuna izango.</p>
<p>Esan gura dau ipuin onek gatx andijak egin ditubenen noraezeko, ezin besteko ta esturiak ateraten dituban eskaarijak alper ta utsak izango diriala leenago garbituten ezpada biotza: santubak bere aldeti euki gura ditubanak, leenaz irabazi biar ditubala; osasun egunetan atsegin emon biar deutseela, estura ordu ta gaixotasunian adiskide ongillatzat izan gura ditubanak.</p>
<p><hi rend='Italic'>Santubei ondo esan,</hi></p>
<p><hi rend='Italic'>ta leenaz euren adiskide izan.</hi></p>
        </body>
      </text>
      <text>
        <body>
<p><hi rend='Bold'>Ipuin 14.a</hi></p>
<p><hi rend='Bold'>Enadia ta beste txorijena</hi></p>
<p>Enadia ta txorijak egozan bein nekezari batzuei begira zelan ereiten egozan lin-azija. Deitu zituban enadiak batzaarrera, ta dirautse:</p>
<p>—Neure lagunak, ezdakizube zer egitendaben gizon orreek. Ereiten dabee lino-azija luurra atxurtu ta simaurtuta. Bedarra azita igartuko dabee; gabikotu ta txarrantxatuta milla nekegaz ekarriko dabee ari egitera; arijagaz egingo ditube sariak, ta oneek dira gure kaltian. Zeinbat gure lagun katigatu daruez sareetan? Gura dozube artu nire zuzenbide edo konseju ona? Guazan solora guztiok alkar artuta gizon ereilla oneek alde egin daijenian; azi-ereiña jan daigun; jaijoko ez da lino bedarrik, egingo ez, aubaga, aririk, ezda guenian gu atrapetako sarerik.</p>
<p>Beste txori, batzaarrera batu zitubanak, emon eutseen barriari, euki eben enadia bildurti, txaldan ta koldartzat ta esan eutseen:</p>
<p>—Adiskidia, egizu gura dozuna, ez gara gu zure gisakuak. Ez deutsegu orrenlango lorrik emon gura geure burubai.</p>
<p>—Ez? —dirautsee enadiak—. Or konpon, bada. Ezin nik bakarrik jan ta galdunei lino-azi ereindabeen guztia; igesko dot solo ta landeetati etxeetara. Abe arteetan abijia eginda aziko ditut umiak; ez jat gatxik egingo ta goguango dozu nos bait nire esanak ez egiña.</p>
<p>Urrengo urtian ibai ondo bateti igaroten zan enadia, ta ikusi zituban sare baten barruban katigu kurrilloe, pintxoe, txirriskilla, artatxori, amillots, txepets, birigarro, zozo, bulargorri ta eskillaso batzuk. Ebiltzan jira ta bira urten gura ta urten ezinda, zinuela:</p>
<p>—Ai sinistu bageuntsa enadiari! Orra emen berak adierazo euskuzan sare, lino-azijaz egiñak. Galdubak gara betiko.</p>
<p>Ipuin onek esan gura dau ez dogula izan biar burukoijak edo buruiritxikuak: artu biar diriala jakitunen zuzenbidiak, ezpabere damukodogula nos edo nos katigarijo ta lakirijuak urratuko ezin ditugunian.</p>
<p>Danak larregiz beretuba,</p>
<p>izango dau gerora damuba.</p>
<p><mentioned>—</mentioned><mentioned><hi rend='Italic'>Hasta aqui se han sacado las fabulas mas acomodadas para la instruccion del pueblo biscaino, del primer libro de Isopo. Las siguientes son del libro segundo.</hi></mentioned></p>
        </body>
      </text>
      <text>
        <body>
<p><hi rend='Bold'>Ipuin 15.a</hi></p>
<p><hi rend='Bold'>Lapur ta etxe-txakurrarena</hi></p>
<p>Lapur bat ebillen gabaz gauza asko ostuten, ta elduzan aberats baten etxera. Urten eutsan ataira txakur andi eta etxe-jaola batek ta esan eutsan:</p>
<p>—Zer dakarzu ona, kaltegin gaisto orrek?</p>
<p>Dirautsa lapurrak:</p>
<p>—Ago ixillik, autsa ogizatibat, ta ez egin zaunkarik, ez usigirik niri.</p>
<p>Esaten deutsa txakurrak:</p>
<p>—Emoten deustazu ogi zati au mesedez, borondate bakarraz, ondo guraz, edo eztalduterren zure lapurretia?</p>
<p>—Ixillik egon zaitian amorez, zuk salatu baga sartu nadin etxe barruban, ta zuri emoten ez deutsubezan ta ezertako ezdituzun diru ta tresnaak eruateko.</p>
<p>—Baña —dino txakurrak—, nok emongo deust niri bizinasan arteko ogija, zuk ill badaidazu niri ugazaba, edo eruan diru ta etxe-tresnak? Gura dozu ogi zati bat gaiti galdu daidan bizitza guztikua? Emongo zeunsket niri biar dodan guztija? Eta zer dakit, ain erruki gitxikua izanik gizonentzat, izango ete zinatian txito errukitsuba niretzat? Ez dot nik dollorra izan gura. Nire ugazaba onak emon deust orain artian jaaten dei egiteko berari lapurrik badator ateetara, bera lo daguan artian. Zuaz emendi laster, ezta lapur ogirik igaroko neure eztarriti, ezpabere egingo dot zaunka gogor ta zoli, esetsiko deutsut ta ez dozu urtengo damuz baño.</p>
<p>Ipuin onek adierazo guradau ez dogula estalgillak izan biar iñoren dongaro egiñetan; otseinak gorde biar ditubela arduraz ugazabaren gauzaak, ta ez etxe lapur izan ta etxe lapurrai lagundu. Ogija emoten deutsanari zor deutsala leialtasuna ta biarra egitia.</p>
        </body>
      </text>
      <text>
        <body>
<p><hi rend='Bold'>Ipuin 16.a</hi></p>
<p><hi rend='Bold'>Txakur-eizako ta ugazabarena</hi></p>
<p>Gizon eizari batek eukan erbi-txakur aleban artian edo gaztetako urteetan lagundu eutsana ezin obeto bere eizaan. Zaartu, adore bagatu ta astundu zan txakur gaixua, geratu bere bai oi utsakaz, agiñak jausi jakozalako. Guztiaz bere, artu eban erbi bat abijan lo eguala. Baña zelan agiñik iraatsi ezin eutsan, igesa artu eban erbijak indarka ebillela oi utsetati errazto urten da. Aserraturik ugazaba, esan eutsan:</p>
<p>—Ezetako gauza ez zara, zetako zaitut nik ogija alperrik jaateko baño?</p>
<p>Esatenda erantzun eutsala txakurrak:</p>
<p>—Jauna, urte askuak zaartu nabee, ta dakusan legez agin baga nago. Nos bait, neure urte onetan biar egin neutsan erbi asko ill eragiten, ta orduban ona nintzan, asko gura eustan ta diru gitxigaiti salduko ez nenduban. Eta orain egingo deust agiraka ta esan gauza ez nasala ezertako, ikusirik ezin dodala geijago? Gomutau bedi nire gaztetasuneko egitadaakaz, erruki izan nagi ta ez orrenbeste berbaz zapaldu.</p>
<p>Ipuin onek erakustendau argiro gazte egunetan biar giña izan danari ez jakola erakutsi biar mukertasunik zaartzaan ezin dabenian besterik egon baño. Ugazabak artubiar ditubela ondo ta errukiz otsein edo ogituko zaartuartian leijalak ta biar giñak izan dirianak, ez bota kanpora aterik ate ogija billatutera; eta errazoe geijagogaz umiak biar deutseela lotsia gorde, arpegi ona erakutsi ta laztan izan guraso zar biarrik ezin dabena.</p>
        </body>
      </text>
      <text>
        <body>
<p><hi rend='Bold'>Ipuin 17.a</hi></p>
<p><hi rend='Bold'>Erbi ta ugarasijuena</hi></p>
<p>Egin eben bein erbijak batzaar bat ta igaro zituben euren artian berba oneek:</p>
<p>—Zerda guri jazoten jakuna? Egun on bat ez daukagu, beti bizi gara kezka gogorrian, gagoz arerijoz ingiraturik, txakurrak ta gizonak gure atzian dabilz alan basuetan, zelan ibarretan: gorde gura baditugu burubak otatza, gisats arte ta tokirik ezkutubenetan, arkituten gaitube txakurrak oñatzetati. Jasten bagara garitzetara, ezin jan dogu ezer bildur baga. Gabaz darraikuz baso-txakur azerijak. Zeinbat geure lagun jausi dira txakur ta azerijen autzetan? Zeinbat beinguan illik geratu ots andija, suba ta keia egiten daben zuraz ta burdiniaz eginiko erremientiaz? Au ezda bizi izatia, ezpada beti eriotziaren atzamarretan ibilltia. Obe ditugu bota geure burubok ibai batera, ito uretan, ta kendu betiko kezka ta ikaria.</p>
<p>Erabagi ebeen alan egitia ta juan zirian ibaibaten egi edo ondora. Orra nun dakusen zelan ugarasijotegi edo eli bat lurreti botaten burubak errekara bildurturik eurak ikusita. Orduban, dinue esan ebala erbien arteko batek:</p>
<p>—Ezgara gu bakarrak bildurrian. Dakuskuz guganik iges egiten gu baño bildurtijago batzuk. Itxaran daigun ernegaubaga: etorriko jakuz biar bada egun obago batzuk; ez dira betikuak gatxak. Eruapenak on andijak ekarri oi ditu. Guazan, bada, burubak galdu baga etorrigarian bideti.</p>
<p>Ipuin onek argituten ditu gizon ta andra irritu, ernegau ta eruapen baga euren burubak galduteko asmuetan dabiltzanak. Ez dira egun guztiak bardinak; beeti igon leite gora ta goiti jausi beera. Larga gaitian Jangoikuaren eskubetan.</p>
<p><hi rend='Italic'>Ona etorri oida gatxaren ondoren.</hi></p>
        </body>
      </text>
      <text>
        <body>
<p><hi rend='Bold'>Ipuin 18.a</hi></p>
<p><hi rend='Bold'>Otso eta antxumiarena</hi></p>
<p>Auntz batek eukan kortaan beragaz antxume bat, ta amak urten biar eban laar edo basora jaatekua billatutera. Urten baño leenago dirautsa antxumiari:</p>
<p>—Begira, arerijo mausari, gogor ta asko jakin bat daukagu, zein dan otsua. Etorri oi da etxe onduetara, ta topetan bada nundi sartu kortara, eruan daruez giberrijak. Alan, bada, ni basuan nasan artian badator inor, dana dala, ez edegi aterik; ain da gaisto ta askotakua otsua, zeinda sinistu eragin gurako deutsu neu nasala.</p>
<p>Urten eban auntzak, gorde-bidiak emonik. Arik laster juanzan otsua, dei egin eban atian ta irudin eragin bere bai ama auntzaren illeta edo beeia. Gomutau jakon antxumiari guraso onaren esana: atia edegi baga, begiratu eban inzirrikatu bateti ta igarri eutsan nor zan, ta erantzun eban barruti:</p>
<p>—Bantzut amaren berbaro edo illetia legezkua; baña bazaut zariala geure arerijo gaisto odolzalia, amaren estalki ta irudinaz zeuretu gura nozuna. Zuaz ordu gaistuan etorri zarian bideti, ez deutsut aterik edegiko.</p>
<p>Ipuin onek erakusten deutsee umiai guraso onen irakatsi onak entzun, artu ta gorde biar diriala, galdu gura ezpada; arerijo asko dagozala adiskiden estalkiz jantzita: ezti berbaak ekarri daruela askotan biaztuna. Dongeen auan entzun oidala berba bigun ta labana, ta eskubetan gauza onik ez dabeela.</p>
<p><hi rend='Italic'>Guraso onen esanak artutia,</hi></p>
<p><hi rend='Italic'>da arrisku askotati buruba gordetia.</hi></p>
<p><hi rend='Bold'>Ipuin bera erezija, lelo barri edo bersoz</hi></p>
<p>Aunz bat joian basora</p>
<p>antxumia etxian itxirik,</p>
<p>ondo gorde ta kortaturik,</p>
<p>urten ez eijan kanpora.</p>
<p>—«Kontu —dirautsa—, ez urten</p>
<p>neu natorren artian;</p>
<p>eta iñor bada atian</p>
<p>oles oles egiten</p>
<p>ez edegi beinguan,</p>
<p>leenaz ikusi bagarik</p>
<p>eta ondo azterturik</p>
<p>an ni ete naguan».</p>
<p>Zelata jagoke otsua</p>
<p>esan eutsana entzuten;</p>
<p>baña gosiak estututen</p>
<p>eban sabel gaistua:</p>
<p>—«Antxume-aragija</p>
<p>da —dino—, ondo samurra</p>
<p>baña biarda guzurra</p>
<p>neuretuteko giberrija».</p>
<p>Eldu jakon, bada, atera</p>
<p>aunz-amaren illetiaz</p>
<p>dei egin ta ateriaz</p>
<p>eruateko autzera.</p>
<p>Antxumiak dauka goguan</p>
<p>bere amaren esana,</p>
<p>amorez esan eutsana</p>
<p>basora zan orduban.</p>
<p>Ate inzirrikatuti</p>
<p>daruaz bere begijak;</p>
<p>darakutsa argijak</p>
<p>barruko ate osteti</p>
<p>zala bere arerijua</p>
<p>ta ez bere ama maitia.</p>
<p>—«O, otso odol zalia!,</p>
<p>zein asan bai gaistua!».</p>
<p>Alan dirautsa otsuari</p>
<p>toki ondo gordeti</p>
<p>eta ipuin onek beti</p>
<p>darakutsa gaztiari:</p>
<p>Ondo artu goguan</p>
<p>zar onen konsejubak,</p>
<p>ez euki, ez, aaztubak,</p>
<p>ez itxirik albuan.</p>
        </body>
      </text>
      <text>
        <body>
<p><hi rend='Bold'>Ipuin 19.a</hi></p>
<p><hi rend='Bold'>Otso ta irudin batena</hi></p>
<p>Ebillela otsua basuan, topau eban irudin edo imajina eder bat. Artu ta erabillen begira goi ta be, ta ondo azterturik esaten da esan eutsala:</p>
<p>—O zein ederra zarian! Baña ez daukazu zenzun ez garunik.</p>
<p>Ipuin onek lotsatu biar ditu edertasun utsian biotza iminita daukeenak. Eder adin laburreko ta zenzunbagia, da sentidu bagako itxuria.</p>
<p><hi rend='Italic'>Edertasuna da egun laburrekua;</hi></p>
<p><hi rend='Italic'>jakiturija, bizitza guztikua.</hi></p>
        </body>
      </text>
      <text>
        <body>
<p><hi rend='Bold'>Ipuin 20.a</hi></p>
<p><hi rend='Bold'>Euli ta manduarena</hi></p>
<p>Burdi bat eroian mando bati, jarri jakon eulija burtolian ta esaten deutsa:</p>
<p>—Mando zantar ta astuna, abil arinago, ezpabere neure ao eztenaz odoldu ta igituko aut.</p>
<p>Aserratu jakon mandotzarrari piztia zital batek alan zematu biar ebalako. Erantzun eutsan, bada:</p>
<p>—Ezin gatxik egin badeunat bere, ez jeustan ardurarik ire usigi ta eztenkada txatxarrak gaiti; gogaitkarrija az, baña ez najon odol apur batek ikaratuko. Neure gañian juatan mandazaiñaren zigorradak bildurrago egiten najone. Onen zigorrada edo ugal orapillotubaz emoten jaustanadazan zartadak atera daruadaz zanbro gogorrak.</p>
<p><hi rend='Italic'>Txikarrak dira arrotuten,</hi></p>
<p><hi rend='Italic'>eta andijak irrituten.</hi></p>
        </body>
      </text>
      <text>
        <body>
<p><hi rend='Bold'>Ipuin 21.a</hi></p>
<p><hi rend='Bold'>Euli ta inurrijarena</hi></p>
<p>Euli ta inurrijak erabillezan auzi, atralaka ta errierta gogorrak zein ete zan ederrago. Eulijak bere bandorako zinuan:</p>
<p>—Zuk ezin nigaz buruba bat egin zinai: etzara nigaz bardindutekoa; nun nai ta nos nai aurreratuten natxatzu gauza guztietan. Ardi edo idirenbat illten badabe, neu nas lenengo jaten dodana gura dodan beste. Nabil erregen burubetan. Lo egiteko daukadaz oerik bigunenak, nai badot nua sukaldera sutondora, eguraldi otza badago; beste batzubetan nua eguzkitara. Nor ni baño dontsubago?.</p>
<p>—A, izurri zitala! —dirautsa iñurrijak—. Zer da ansi edo ardura zuk igotia erregeen burura, lo egitia oe bigunian ta esan dituzun beste onerak eukitia baldin inok ikusi ezin bazaitu? Nun nai deutsube gorroto. Eguraldi bigunakaz bazabilz egaaka, zerbait dirudizu. Neguba datorrenian kikilduten zara, etzuaz maiko otapurrak billatutera, ezkutetan zara leku epel ta illunetan, inok etzakusaz. Baña ni bizi nas udaan atsegin osuetan, topetan dot jaatekua nun nai. Negurako prestetan dot zer jan biar egiñaz, neure lepuan legez zorrua eruanaz lurpera; eta alan otzik andijenetan, zelai ta basuak eurrez estaldurik dagozanian, txori, azeri, erbi ta beste kanpoko piztia, patari ta egaztijak zer jan ediro ezin dabenian daukat nik zer jan ugari ta nun lo egin bake onian. Gizon guztiak nauke ni biargintzat ta alperrai esaten jakee ikasi dagijela inurrijetati biar egiñaz prestetan jaatekua biarrik ezin daikeen egunetarako.</p>
<p>Ipuin onek erakusten deusku ez geure burubak arrotuten buru eretxijak izanaz. Bakotxa bere zoruak bizi dabela.</p>
<p><hi rend='Italic'>Bakotxak buruba goratutia,</hi></p>
<p><hi rend='Italic'>da bere buruba ez ezagututia.</hi></p>
        </body>
      </text>
      <text>
        <body>
<p><hi rend='Bold'>Ipuin 22.a</hi></p>
<p><hi rend='Bold'>Otso, azeri ta tximinuarena</hi></p>
<p>Otsuak zirautsan bein azerijari ostu eutsala berak gero jaateko atrapau eban bildotsa. Azerijak ukatuten eutsan irme ta sendo. Nok epai zuzena emon? Billatu zan orretarako tximinua; entzun zituban onek zinuezanak, alan otso zelan azerijak. Ez ekarren ez batak ez bestiak nok testiganzia emon. Jarri zan, bada, tximinua epaija emoteko aulkijan ta emon eban epai au:</p>
<p>—Batori ta bestiori zaree lapur galantak, zein guzurti ta gaistuago zarian inok jakin ezin leijan legezkuak. Ez dau otsuak ezer kendu deutsenen agiririk atera; bere esate utsa ez da asko sinistuba izateko. Lapur andi bati sinisterik emoten ez jako lege zuzenetan. Besteti, azerijak ukatuko eban egin baleu bere. Alan zagoze bakian, amaitu bedi onenbestegaz auzi au ta bijok geratuten zaree susma dongaan buruba garbitubaga.</p>
<p>Ipuin onek dino guzurti ta lapurrak ez dabeela izan biar sinistubak. Donga ta okerrian artuba dala beti donga ta okertzat ezagutuba. Gizon egija zale, ta besteti zuzenak, gustija daukala eginda sinistuba izateko.</p>
<p><hi rend='Italic'>Gizon gaisto ta lapurra,</hi></p>
<p><hi rend='Italic'>dan dana guzurra.</hi></p>
        </body>
      </text>
      <text>
        <body>
<p><hi rend='Bold'>Ipuin 23.a</hi></p>
<p><hi rend='Bold'>Gizon ta ogi-gaztaia (mustela)</hi></p>
<p>Ogi-gaztaiak egiten eutsazan gizon bati etxian kalte ta zitalkerijak. Itoten eutsazan olluak, usuak, jan arrautzak. Imini eutsan lakirijo bat, ta jausi zan bertan. Topau eban gizonak pozik andijenaz oñeti katigatuta, ta esaten deutsa:</p>
<p>—O kaltegin zitala! Jausi az gero bere. Aspaldiko egunetan ondo bizi izan atxat ollo ta uso odolez beteta.</p>
<p>Erantzun eutsan ogi-gastaiak illetaz, negarrez ta erreguz:</p>
<p>—Jauna, ori egija da; baña gomuta bedi arratoe zale ta arraparija nasala; garbitu deutsat etxia piztija zital oneetati. Ni nabillen etxian ez dau katu biarrik. Zeinbat kalte egingo ez eutseezan nik ito ta galduditudan arratoe ta sagubak? Aurreratu deutsadaz gitxienez anega bi gari, lau anega arto, arrua erdi urdai, itxirik aitatu baga sagar, gastaña, gaztae ta gozotan ostu daruezanak. Kontubai jo eragin ezkero, kalte baño on geiago egin deutsat. Ez nagi, bada, ill, ez banatu. Emoten deutsat berbia ezdeutsedala geijago ukutuko ez ollo, ez arrautza, ez usakumiai, ta eukiko nabela etxian katu askoren orde, ezer kosta baga.</p>
<p>Esaten deutsa gizonak:</p>
<p>—Ez as zitalori nire onagaiti ibilli arratoe ta sagubak itoten, eure sabela gaiti baño. Ez jitubat nik gura borondate on bagako mesediak. Nok sinistu ire berba emotiak, ez duala emendi aurrera itoko ollorik, ez usorik, ez zurrutau arrautzarik? Estubak erasoten deubazan berba on emotiak dituk orreek; laster aztuko intzaate ollatokijan buruba bakarrik ikusita. Alan ill biar dok, bestelan bizi biarko najaukek ire bildurrez ollo ta usategi baga.</p>
<p>Ipuin ederra donga kalteginen berbaai ez sinistia emoteko. Estubak edozer erasoten dau. Borondatia ona ezpada, biotza kaltetuba badago, laster biurtuko da edozeñ donga izatera. Etxeetan azi dirian azerijak ez deutsee aginik ezarten olluai ugazaba ta etxeko besteen aurrian, baña ito daruez ixil ezkutuka.</p>
<p><hi rend='Italic'>Dongia beti dongia,</hi></p>
<p><hi rend='Italic'>dongia bada borondatia.</hi></p>
        </body>
      </text>
      <text>
        <body>
<p><hi rend='Bold'>Ipuin 24.a</hi></p>
<p><hi rend='Bold'>Ugarasijo ta idijarena</hi></p>
<p>Ugarasijo batek ikusi ebanian idi bat lodi lodi eginda ebillela zelaiko laarrian bedarra jaaten, begitandu jakon bera bere azi zeitiala idi axe beste bere azal edo narru zimurra bete albeeijan zelan edo alan. Asi zan, bada, puztu ta axez arrotuten bere narruba ta jarri jakon buruban azi zala asko, ta itandu eutseen bere umiai idija beste ete zan. Erantzun eutseen ezetz, gitxiago bere. Puztubago egin zan ostera puxiga bat balitz legez; puzka ta indarka ebillela, orra nun eztanda ta ler egin eban narruba etenik.</p>
<p>Ipuin onek erakusten dau ez dogula arrotu biar andijago, ederrago ta aberatsago izan guraz.</p>
<p><hi rend='Italic'>Igoten dabenak goregi,</hi></p>
<p><hi rend='Italic'>joko dau gero beeregi.</hi></p>
<p><hi rend='Italic'>Axez gizenduba,</hi></p>
<p><hi rend='Italic'>laster da galduba.</hi></p>
        </body>
      </text>
      <text>
        <body>
<p><hi rend='Bold'>Ipuin 25.a</hi></p>
<p><hi rend='Bold'>Leoe ta ardi-jaoliarena</hi></p>
<p>Leoetzar eskerga bat ebillela basuan larren artian, sartu jakon aurreko oin azpi bateti arantzia, ta emendi anditu jakon irme; eldu jakozan oñaza gogorrak, ta ezin ibilli zan errenga baño. Ediro eban ardijaola bat, ta asi jakon erreguka legez, eskatuten laguntasuna, oña eskinirik. Ikusi ebanian artzañak beraganunz joiala leoetzarra, sartu jakon bildur ta ikaria ta eskini eutsan ardi bat, jan ta berari kalterik egin ez egijon. Baña leoiak, ikutu baga ardijari ta osatutia bakarrik billatuten ebala, eruan eutsan bularrera aurreko beso edo oin eriduba. Igarri eutsan laster artzañak zer eban ta, bildur baga beso gaixotuba arturik, asi zan topetan kalte lekuba ta ikusi eutsan arantza kaltegarri ta ondo sartuba. Eztentxu bategaz, min andirik emon baga, edegi eutsan andituba, atera eutsan arantzia, ta gero, egin jakozan ur-ustelak. Ikusi ebanian buruba osatuba leoiak, eskerrak emon gurarik, miazkau eutsan esku gania arzañari, ta jarri jakon albuan. Egunak igarota artu eben leoia gizonak, ta eruana izan zan erri andi batera, aterateko zezenak korrura legez, ta jan eragiteko guztien aurrian eriotza ta kalte andiginen gorputz bizijak. Ez dakigu ze gaiti, baña artu eban Justizijak gaistotzat artzain axe bera, ta agindubak urten eban imini egijela korru edo plazan, ta atera egijuela gose zan leoe bat apurtu ta iruntsi egijan. Batu zan jente asko: artzaña eguan korrubaren erdijan igesik artu ezinda; ateraten dabee leoia; asten da oñak arinik artutera aurrian ekusan gizona. Baña urreratu jakonian, dazau nor zan, edo zala bere ongilla arantzia aterata osasuna emon eutsana. Atzeratuten ditu beso apurtuteko jasuak; eregi zituban arpegi ta begijak ikusten egozan errikuak gana. Gatxen apurrik egin baga artzañari, biurtu zan bere korta edo tokira, eta egiten eutsazan kiñubak bere arduria eukan gizon leoezañari, esan baleutsa legez, joiala andi beste bere zeregiñetara. Biurtu zan gero pozkarijaz artzañagana, jarri jakon albuan ta ez eban bera gandik alderik egin gura, bere zainla edo jaola balego legez. Onegaz igarri eutsan artzañak leoe axe zala zeñi atera eutsan besoko arantzia. Agindu eutsen gizonari urteteko korruti gura ebanian. Baña leoiak ez eban beraganik alde egin gura; jarraikon txakurtxuba legez nora nai. Zurtu zan jente guztia ekusanaz; jakin eben zer jazo jakon basuan beragaz; asi zirian parkazino eske, ta itxi zituben arzain ta leoia nora nai juateko eskubidiaz; leoia juan zan basora ta arzaña bere errira.</p>
<p>Ipuin onek erakusten dau, eskertsubak izan biar dogula ongillaakaz, ta mesediak geitu biar deutsegubezala mesediak egiten deuskubezanai. Esker gabetasuna dala gatxeretxi ta gorrotoz begiratuba.</p>
<p><hi rend='Italic'>Mesediak dituzu artu?</hi></p>
<p><hi rend='Italic'>Ez zaite ez inos aztu.</hi></p>
        </body>
      </text>
      <text>
        <body>
<p><hi rend='Bold'>Ipuin 26.a</hi></p>
<p><hi rend='Bold'>Zaldi ta leoiarena</hi></p>
<p>Leoe eskerga ta indartsu batek, ikusirik zaldi mardo ta gizen bat ebillela zelaijan bedarra jaten, etorri jakon asmo ta gogua atrapetako. Urreratu jakon, ta asko gura baleutsa legez edo adiskide estalkiz, dirautsa:</p>
<p>—Ni nas osagilla edo mediku txito jakituna.</p>
<p>Igarri eutsan zaldijak etorrela guzurrez ta asmo dongaz, baña egin eban igarten ez eutsalakua; erakutsi eutsan arpegi sona edo graziotsuba, poztuten zana legez zalako leoia gatx guztiak osatuten zitubana. Asmau eban, bada, zaldijak sartu jakola atzeko oin baten arantzia, ta esan eutsan:</p>
<p>—O leoe ona! Eta ze atsegiña daukadan zu etortia ona biar orduban! Atera egidazu arren atzeko oin onetan sarturik daukadan arantza min emoten deustana.</p>
<p>Leoe tontotzarrak, ezagutu baga zaldijaren asmua, erakusten deutsa atsakabe ta damu dabela jazo jakonaz; ez dedilla larritu; berak aterako eutsala arantzia, ta itxiko ebala gatx ta min baga. Bata ta bestia ebilzan nork nori sartu mausa edo tranpia.</p>
<p>—Ekartzu, bada, oin gaixotu ori —dirautsa leoiak—.</p>
<p>—Eutsi —dino zaldijak—.</p>
<p>Ta jasoten dau emotera balijualegez; baña ona nun jaurtigiten deutsan ostikada zoli ta indartsu bat; joten dau leoia bekokijaren erdijan; ezarten dau lurrera, ta isten dau konorte baga. Artu eban zaldijak igesa leoia lurrian etzan artian, ta au beregan etorri zanian ez eban zaldirik ikusi, ta bai bekokija andituta, arpegija odolez ezainduta, miñ edo oñaza gogorrak eruazala. Ta dino:</p>
<p>—Neuria da erruba; ondo jazo jat atsakabe au. Begitandu jatan askoz jakiñagua nintzala zaldija baño; guzurra nerabillen ezpanetan ta asmo dongia bijotzian. Itxi baneutsa geldi, ez jatan onelango kalterik etorriko.</p>
<p>Ipuin onek esan gura dau, ez dogula inos sartu biar ez dakigun ta ez jagokun biargintza edo opizijuan. Iñori kalte egin gura deutsanak, erakarriko dabela kaltia bere burura.</p>
<p><hi rend='Italic'>Ipiñi deutsazu inori lakijua?</hi></p>
<p><hi rend='Italic'>Izango zara bertan katigatuba.</hi></p>
        </body>
      </text>
      <text>
        <body>
<p><hi rend='Bold'>Ipuin 27.a</hi></p>
<p><hi rend='Bold'>Zaldi ta astuarena</hi></p>
<p>Zaldi eder bat, dana apainduba, kate zidarrezkoz, jarleku ugal ta anka-estalkiz urrez bitxituz, arrotuba, ugazaba aberats batena, bidian joiala, ediro eban asto gaixo bat pisubaren pisuz makurtu ta obenduta, atzeti makillada gogorrak emoten eutsazala astazainak. Ikusirik zaldijak ez eutsala bideti beinguan alde egin, ezin ebalako nekatubaren nekatuz, dinue esan eutsala ak oni:</p>
<p>—Arrituta nago, zelan ostikadaz aseten ez zaitudan, alde egin ez dozulako bazter batera niri bide erdija largateko. Baztertubaz ostian, egon biar zenduban geldi neu igaro artian. Nor nazala deritxazu? Nago nakutsun baxen apainduba, zidar ta urrez bitxituba. Nire egontoki edo kortia garbijago dago gizon askoren etxeetako gela ta etzantegijak baño. Nire ugazabak egiten deutsee agiraka mutil otseinai egunoro garbituten ezpadabe egon biar dodan lekuba ta jan biar dodan garagarra askiaz batera. Ez da autsik topauko nire gorputzian; garbitu ta leundu daruedaz oñak, lepua, ankia, ta zer ez? Nire uliak argi egiten dau: begira zein mardo, gizen ta mamintsuba naguan. Zu, barriz, buruti oñetara edo austuba edo basatuba zagoz: agiri dituzu bizkar azurrak, jostorratz edo eztena dirudije zure berna-azurrak; buruba jaso ezin, belarrijak zauritu ta makaldurik; bideetan nekia ta etxian gosia. Alangua izanik, ez zeustan lotsa geijago gordeko? Lenengua gaiti parketan deutsut; begira beste bein onelangorik egitiaz. Zurturik astua zaldijaren arrotasun ta agirakiaz, joian aurrera erneguka, madarikatuten bere bizitzia. Arik urte batzuk igarota, izan eban astubak ugazaba obago bat, zeñek emon eutsan obeto jaaten ta biar gitxiago eragin, zerbait gizendu ta biar egiteko indartu zedin. Besterik jazo jakon zaldijari: urtiak geiturik, saldu eutsan ugazabak errotari bati, zeñek eragiten eutsan biarra irme, ta emon jaateko gitxi. Alan jausi jakon mardotasuna, laaztu ulia, agertu saiats azurrak, miatu ankia, leena zana ondo igarri ezin zan ereduban. Eguala bein asto axe bera zelaijan bedarra jaten bizkor bizkorrik, dakus ta dazau antxina bere agiraka ito gura izan eban zaldija, dana argaldurik, adore edo aginte gitxigaz, lepuan ekazala zorro eskergaak, buruz beera, basta zantar ta ugal erdi etenakaz gerriraño basaturik, ta esaten deutsa astuak:</p>
<p>—O zaldi jaun ta aberatsa! Nora ditu berorren antxinako zidar ta urria erijuen tresnaak? Nora da arako buru arrotu ta jasua? Nun da orduko mardotasuna? Zelan desegin dira mamiñ ederrak? Etorkizunai ta lurreko gora-berai begiratubaga, zu, zu izan zinian ni zematu nenduzuna, belauniko jartia edo baztertutia gura zendubana; zu, astindu ziniana ni berba gogorrez lotsatuta largateraño. Orain nago ni emen bedarra jaaten, bizkortuta, neke andi baga neure biarretan.</p>
<p>Ipuin onek erakusten deutsee andikijai ez gogorto artuten, ez berba garratzik esaten beeragokuai. Aberatsai bigunak izaten preminadunakaz. Goikuak beera jasten ta beekuak goira igoten sarri ikusi da lurrian. Biotzez beeratuten dirianak, edo igongo dabee, edo igonda badagoz, iraungo dabee dagozan goratasunian.</p>
<p><hi rend='Italic'>Zapalduten badozu beeratuba,</hi></p>
<p><hi rend='Italic'>artuko dozu bere lekuba.</hi></p>
        </body>
      </text>
      <text>
        <body>
<p><hi rend='Bold'>Ipuin 28.a</hi></p>
<p><hi rend='Bold'>Lurreko abere ta goietako egaztijena</hi></p>
<p>Jagi zan errierta edo gerra txito gogor bat lurrari eraatsita dagozan lau oñeko ta eguakaz goijetan dabiltzanen artian. Ez batzubek, ez bestiak, atzeratu ta txil egin gura eben. Nos bait artuten ebeen arnasa ta atserena. Onelango baten esan eban beregango saguzaarrak:</p>
<p>—Lurrekook gure aldian andi ta eskergaak dira; gabiltzan gabiltzan guenian goituko gaitube edo garai ibilliko jakuz. Obe dot igarotia beeko lau oñekuen alde edo bandora.</p>
<p>Ta alan igaro zan. Egunak igarota asi zirian barriro prestetan esetsi edo peliarako, ta egaztijai eldu jakeezan leenago eurakganatu ez zirian arranuak. Oneek beste egaztijakaz jatsi zirian esestera basaurde, leoe, katamotz, zezen ta beste lau oñeko senduenai. Arranuak egotzarren otsagaz sartuten eutseen ikaria, esesten deutsee gero lepoti piku gogorraz, zaurituten zituben; jausten zan lurrera odola. Beste batzubei ateraten eutseezan begijak, edo errenduten zituben atzeko oñetati ekinda. Entzuten zirian bazterretan zaldijen irrintzak, leoe ta zezenen orruak, basaurden urrumizak, txakurren ulubak, ta egin alak eginda ezin zituben, ez aginen, ez atzamarren artian atrapau arrano, miru ta beste egaztiak; zerren biar zanian igoten ebeen eguakaz gora, ta besteetan jaatsi esestera. Ikusi zirianian lurrekuak mankau, zauritu ta odoltuta, eskatu eben bakia, autortu ebeen ezin eukeela ezer egaztijakaz. Eskini eutseezan janaritzat errierta odoltsu atan illik urten ebenen aragijak, ta eginzan bakia. Egaztijak imini gura izan zituben legiakaz, ta eskatu eben saguzar dollor euren arteti iges eginda irago zana arerijuen aldera, ta emon jakon epaija, egaztijen batzaarrian, izan zan kendu ekijozala lumaak; billostu egijela, ez egijela saguzarrak aurrerakuan argitara urten, ibilli zitezala gabaz luma baga, billostuta. Alan oi dabilz, inok ezertako gura ez ditubala, guztien gorrotuan.</p>
<p>Ipuin onek dino:</p>
<p><hi rend='Italic'>Bere odoleko edo adiskiden saltzallia,</hi></p>
<p><hi rend='Italic'>dala bere buru galtzallia.</hi></p>
        </body>
      </text>
      <text>
        <body>
<p><hi rend='Bold'>Ipuin 29.a</hi></p>
<p><hi rend='Bold'>Azeri ta otsuarena</hi></p>
<p>Otsuak batu zituban ariki, ardiki, erbiki ta eperki asko bere lezara berak, goguak emon ala, egun askotan jaateko. Susma ta usañera eldu zan azerija leza aurrera, ta esan eutsan:</p>
<p>—Neure jauna, egun asko da ikusi ez zaitudala, ez alkarregaz egon ez ibilli gariala. Damu emon deust onek; agaiti nator zuk zegaz edo agaz poztu albazinai nire bijotz jausituba.</p>
<p>Igarri eutsan azerijaren asmuari, ta bere bijotzeko gatxa zer izan alzeitekian.</p>
<p>—Adiskidia —dirautsa otsuak leza barruti—, bazazaudaz ondo, badakit zer darabilzun ain otzan ta bigun berba egiteko. Gura zeunskedaz atera palaguz emendi usaina emoten deutsuben janarijak. Ez zatoz zu nire onez, ez nire amorez, ta bai guzurrez. Asko jakiña bazara, izen txaarra zabaldu dozu bazterretan. Atso, agura, ume ta gaztiak bere badakijez zure barrijak ta mausa latzak dituzula. Zuaz orti eizara, nekatu zaite ni legez jaatekua billatuten. Gura zenduke bazkaldu iñoren mai ederrian?</p>
<p>Urten eban azeri txaarrak buruz bera, dana irrituta, ta dino:</p>
<p>—Itxok, bada, goguango dok niri bazkarija ukatuba.</p>
<p>Juan zan baso atan ardijak zainduten ebillen mutil bategana, ta esaten deutsa:</p>
<p>—Artzaña, zer emongo deustazu agertuten badeutsut zure arerijo gogor otsua daguan lekuba? Gura legez illgo dozu jakin ezkero; ezin igesko deutsu.</p>
<p>—Ori esango bazeunst —dirautsa arzañak—, sari ona emongo neuskezu.</p>
<p>—Jarraitu egidazu, bada —zirautsan azerijak—, ta eruan eban leza aurrera, ta dino:</p>
<p>—Ementxe dago triskanza gogorrak egin dituban zure otsua.</p>
<p>Sartu zan artzaña barrura burdina zorrotz bategaz, ta itxi eban illik.</p>
<p>—Ez dot orain zure saririk gura, ez biar —esan eutsan azerijak artzañari—. Neuk topauko dot gura dodana.</p>
<p>Sartuzan barrura ta otso illaren onduan, damu asko baga, ase zan arikiz ta igaro zituban egun asko bazkari ta apari ederrak egiten. Alango baten, ollo atzian ebillela, jausi zan bere imini eutseen tranpa edo lakijo baten. Katigu eguala zinuan intzirijaz:</p>
<p>—Opa izan neutsan gatxa otsuari; agaiti etorri jat orain neuri.</p>
<p>Ipuin onek erakusten deutsee gizonai, ez inos inoren gatxaz poztuten; geuretzat gura doguna gura izan biar deutsegula bestiai; damurik euki biar ezdala lagunaren ondo izate ta ondo egotiaz.</p>
<p><hi rend='Italic'>Ez egin iñori kalterik,</hi></p>
<p><hi rend='Italic'>ez atako emon biderik.</hi></p>
        </body>
      </text>
      <text>
        <body>
<p><hi rend='Bold'>Ipuin 30.a</hi></p>
<p><hi rend='Bold'>Basauntz ta eizarijarena</hi></p>
<p>Iturri baten edaten eguala basauntza, ikusi eban uretan bere adarren kerizia. Asi zan arroturik bere buruba askotzat eukiten.</p>
<p>—Nor —zinuan—, ni baxen ederrik? Nok agertu nire buruban daukadan legezko apaingarririk?</p>
<p>Begiratu zan oñetara ta, bijotza jausi-jausi eginda:</p>
<p>—Oneek dira berna argal, mee ta gauza-ezak!</p>
<p>Onelan eguala poztu ezinda dantzuz txakurren zaunkak, ta buruba jasorik dakus eizari bat txakurren ondoren. Igarri eutsan bere billa etozala, ta oñak arin artuten dau igesa txakurrak artu ezin eukeen arintasunaz. Sartu zan baso baten, ta zelan egozan tantai ta arbola adar asko larrez katigatubak, ezin ibili zan; buruko adarrak katigu geratuten jakozan arbolen adarrakaz. Beerraikozan txakur ta eizarijak, estututenzan ezin ibillijaz, adarrak askatu ezinda.</p>
<p>—Ai —zinuan—, buruban ezpaneukaz adar galdu biar nabeen oneek, ta zelan barre egingo neuskijuen txakur ta eizari guztiai! Nire oñak ez daukee bardinik arin egitian. Nik uste neban gauza andi bat neukala buruko edergarri au eukijaz, ta ernegetan neban oñen argaltasun edo meetasuna ikusita. Orain dazaut, neure kaltian, oñak ditudala neure burubaren gordegarrijak, ta adarrak ondagarrijak.</p>
<p>Onetan eguala jaretsi eben txakurrak eizarijakaz batera.</p>
<p>Ipuin onek erakusten dau, ez dazaubela gizonak askotan zer dan eurentzat txaarra, zein ona. Ontzat daukeezanak diriala kaltegarrijak, ta txaartzat dagozanak onak. Aberatsak uste dau diru asko eukita dala zorijonekua. Sartuko jako etxian lapur bat, eruango deutsa daukana, ta itxiko dau illik edo mankaurik betiko, ta nekazarijaren etxian sartuteko asmorik artuko ez dau lapur alanguak.</p>
<p><hi rend='Italic'>On itxuriaz ez zaite arrotu,</hi></p>
<p><hi rend='Italic'>okerra zuzentzat ezdagizun artu.</hi></p>
        </body>
      </text>
      <text>
        <body>
<p><hi rend='Bold'>Ipuin 31.a</hi></p>
<p><hi rend='Bold'>Azeri, ollar ta txakurrak</hi></p>
<p>Gosiak amaitu biar eban azerija, ta ixilka, lurraz buruba josita, eldu zan olluak euren ollarragaz ebilzan lekura. Susmau eban ollarrak, asi zan karkarasi estubaz batuten olluak ta igon eragin eutseen arbola batera, nora ezin igon eukian azerijak. Jarrizan au arbola pian, ta berba bigunakaz palagau gura eban esanaz:</p>
<p>—Zer egiten dozu or goijan zeure ollo orreekaz? Zeren bildur zara? Nire? Ez nator ni zubei gatxik egitera ta bai lurrian igaroten dana esatera.</p>
<p>—Nik ez dakit ezeren barririk —zirautsan ollaarrak—, baña arbola goiti.</p>
<p>—Egin da, bada —dino azerijak—, lurreko lau oñeko ta egazti guztijen arteko betiko bakia, orretarako bururik nagusijenak batzaar bat eginda. Emendi aurrera ezin alkarri gatxik egingo deutsagu. Jatsi zaite, bada, beera zeure mendeko ollo orreekaz, ta bakiaren izenian egingo dogu alkarregaz jai andi bat.</p>
<p>—Bene benetan barri onak dakardazuz ta atsegin emoten deustee —dirautsa ollaarrak—.</p>
<p>Ta jaso eban onek buruba ta luzatu samia zerbait balekus legez. Itanduten deutsa azerijak:</p>
<p>—Zer dakutsu?</p>
<p>—Nik dakustaz —erantzun eutsan ollaarrak—, txakur eizako bi aringa ta zaunkaz datozala, ta dakarren poza izango da datozalako bake egindana guri jakin eragiteko.</p>
<p>—Alan bada jatsikonas neure olluakaz ta alkarregaz zuk, txakur mandatari ta geuk egingo dogu bazkari inos ez legezko bat.</p>
<p>—Agur, agur —dino azerijak—, ni banua, ez jaot ondo emen geratutia.</p>
<p>—A, txorua! —dirautsa ollaarrak—, zeren bildur zara bakiak egin badira gu lango guztien artian?</p>
<p>—Ori alan da —eranzun eutsan azerijak—, baña jazo leite datozan txakur oneek ez eukitia oraindino bakeen barririk, ta artu eban igesa txakurrari itxaran baga.</p>
<p>Ipuin onek erakusten dau asko jakinak topau daruezala asko jakinaguak, guzur batek agertu daruala beste guzur bat.</p>
<p><hi rend='Italic'>Ez, bada, inori guzurrik sartu,</hi></p>
<p><hi rend='Italic'>guzurra ezdakizun agertu.</hi></p>
        </body>
      </text>
      <text>
        <body>
<p><hi rend='Bold'>Ipuin 32.a</hi></p>
<p><hi rend='Bold'>Aita ta seme gogorrarena</hi></p>
<p>Guraso batek eukan seme uzu ta dongaro azi bat, zeñek emoten eutsazan atsakaba andijak, ta negar eragin sarri. Askotan geratuten jakon kanpuan gabaz. Agiraka egiten beeutsan, erantzuten eutsazan gogorraguak, ezin beragaz bururik egin eban. Seme donga onegaiti serbitzarijak bere eruezan atsakaba asko. Oneei esan eutseen ugazabak ipuin au:</p>
<p>Nekezale batek eukan idisko gazte, mardo ta ezi bagia. Bezau ta ezi zedin iminten eban bustarrijan idi ekandubagaz. Idiskuak ekusanian bere iduna katigu, buruba gura eban bestian ezin jasorik, adarka ta ostikoka manketan eban idi bustarrijan geldi eguana. Idisko ta idi jaube nekezaliak artuten eban akulu bat, ta emoten eutsazan galantak idisko uzu bustarriti iges egiten ebanari, zirautsala:</p>
<p>—Ez zaitut nik bustartu burdija eruan edo soluan aratuteko luurra, ta bai bakarrik ezteko zure sama edo idun gogorra.</p>
<p>Alan zurra onen kostura geldika geldika gaztetxuti ekarri eban buruba makurtutera bustarrija erakutsi ezkero.</p>
<p>Ipuin onegaz esan gura eban, leenago azi biar ebala gaztetati bere semia esanak egitera, etxia ta lotsia gordeetara. Au ez egiña gaiti eukala seme idun gogorrekua lotsa galdukua, bizitza txaarrekua, etxe kaltegarrija, guraso ta bestiai atsakabia emotekua.</p>
<p><hi rend='Italic'>Daruana gaztetati buztarrija,</hi></p>
<p><hi rend='Italic'>izango da ume ondo azija.</hi></p>
<p><hi rend='Italic'>Geratuten bajako idun gogorra,</hi></p>
<p><hi rend='Italic'>belu etorriko jako zigorra.</hi></p>
        </body>
      </text>
      <text>
        <body>
<p><hi rend='Bold'>Ipuin 33.a</hi></p>
<p><hi rend='Bold'>Esku, oin ta sabelarena</hi></p>
<p>Eskubak eta oñak alkar arturik esetsi eutseen sabelari esanaz:</p>
<p>—O, lagun dongia! Gure biar ta nekiakaz daruaruz egun gozatsubak. Aseten zara, jaten ta edatendozu gure irabazija. Oñakaz guaz solora; esku ta oñakaz lajetan dogu: mastijak ardaorik emongo badabe, gure eskubak nekatu biar dabee. Askotan beso guztiko alaakaz urten daruagu biarreti. Zeinbat bider zerbait irabazteko egin biar dira oñez bide luziak, ateraten dogula oin azpijetako miña? Zuk, sabel dongia, daruazuz zeure barrura gure izerdi ta neke guztijen irabazijak: ardaua, ogija, ta zer ez? Guretzat ez da ezer enparetan nekia baño. Alan, bada, ikasi ta artu egizu irabazi-bide edo biargintzaren bat eukiteko zer jan; bestelan gosiak ill biarko zaitu, zerren erabagi dogu guk ez alper bategaiti biar egin ta nekatutia.</p>
<p>Erantzun eutseen sabelak:</p>
<p>—Ez, arren, orrelangorik egin. Ezdakizube ezin nik ezer irabazi daikedala? Ze opizijo edo biargintza artu nei? Egija da zuben neke ta irabazijakaz gozatuten nasala, asko zor deutsubedala. Baña ez nas ni bere alperra zubentzat. Nire barrura datorren zuben irabazija ez da guztija bertan geratuten; neuretzat biar dodana gorde, alperra bota ta zubek gana bere iragoten da bizi ta sendakaija. Nik jango ezpaneu, galdubak ziñatekez zubek bere. Alkarri biar deutsagu lagundu, bada etxe batekuak gara.</p>
<p>Esaten deutsee esku ta oñak:</p>
<p>—Gauza asko asmetandozu guri zoraerazoteko: guzur andijak dira dinozuzanak; ez da gu gana etorten zure barruban bein sartu danik: ez dogu zure biarrik bizi izateko. Alan ez deutsugu jaatekorik irabazi, ez emongo.</p>
<p>Itxi eben, bada, sabela egun batzubetan jaateko ta edaateko baga, ill jakon barruko berotasuna, liortu ta zetaka zuriz janzi jakon miñ gana egarriz. Dakuse esku ta oñak adore baga sabela; onen gatxagaz jan ezagaiti eurai bere jausi jakeezala indarrak, ta ill biar ebala sabelak; ta au ill ezkero eurak bere ill biarko ebeela. Dakarkuez arin jana ta edana, baña belu etozan, ezin jan ta ezin edan ebalako, indarrik ez eukijaz. Ill zan, bada, sabela ta beragaz batera esku ta oñak.</p>
<p>Ipuin onek esan gura dau ez dala bakotxa guztiz beretzat, edozein gizonek biar ditubala lagungarrijak senide, adiskide ta ongiñen artian. Errege batek bere ezin esan lei ez dabela ezertako iñoren biarrik; beretzat bera asko dala. Etxe, solo ta baso asko daukazan andikirik aberatsenak, buruba galdu ezpadau, autortu biarko dau alperrak diriala alango ondasunak nekatuten ezpada biargina: ez dabela ogirik jango, ez ardaorik edango nekezalen eskubiar baga. Esku, oin ta sabelak alkarri lagundubiardeutseen legez, alan gizonak batzubek bestiai, dirianak galdubak izan gura ezpadabe. Ezagutza onek ekarriko gaitu alkar maite izatera, beeragokuai ez gogortasunik erakustera. Au goguan baleuke ugazaba ta etxejaubiak begiratuko leuskijue oniritxi ta maitetasun geijagogaz otsein ta errenterubai, zeintzuben neke ta biar egiñaz dagozan ainbeste era ta jauntasunez.</p>
<p><hi rend='Italic'>Bat beretzat ezda asko,</hi></p>
<p><hi rend='Italic'>laguntasuna dau biarko.</hi></p>
        </body>
      </text>
      <text>
        <body>
<p><hi rend='Bold'>Ipuin 34.a</hi></p>
<p><hi rend='Bold'>Gizon ta asto batena</hi></p>
<p>Gizon batek, zerbait irabazi gurarik, ezarri eutsazan asto bati lapikoz beteriko zarabi, ta eldu gura eban ainbat lasterren erri batera, nun eguan saldutegi edo perija txito entzuna. Astuari ibilli eragin gura eutsan aleban baño geijago; orretarako manketan eban makillaka. Asto gaixua geruago ta nekezago ebillen. Pisu andija, jan argala, makillada gogorrak isten eben adore baga, ta zinuan:</p>
<p>—Ai, illda banengo! Edolan bere beinguan amaituko litxakedaz atsakabe guztiak.</p>
<p>Alango baten jausi zan illik, ta ausi jakozan gizonari lapiko asko. Asi zan biraoka, erneguz; esesten deutsa asto illari makillada barrijak ezarten, illda bere parketan ez eutsazala. Besterik ezin eginda, eratzi eutsan astuari narruba, beragaz egin zituban arrazko ta galbaiak, ta erabilzan zapalduten eten ta apurtu arteraño. Gizonak urten eban kalte gogorrakaz, astua galduta, lapikuak ausita; ta etxakozan tratu dongaak amaitu astoari eriotzia eskatubaz ta jaretsiaz.</p>
<p>Ipuin onek erakusten deutsee batzubei, ez irabazi zaleegijak izaten, ez aldan baño neke geijago artu eragiten otsein ta azpikuai; ta beste batzui, ez eriotzia euren burubai erneguz ta irrituz opa izaten. Erijotza dongaro izanaz, ez dira atsakaba guztiak igaroten. Kristinau batek begiratu biar deutsa bildur onaz erijotziari: etorkizunak erakarri biargaitu ez ernegetara atsakaben artian, ta artutera eruapenaz ta bakiaz lurreko naiezak edo mingostasunak.</p>
<p><hi rend='Italic'>Eriotziari erneguz deitutia</hi></p>
<p><hi rend='Italic'>ez da atsakabati alde egitia.</hi></p>
<p><hi rend='Italic'>Irabazi gura dabenak larregi</hi></p>
<p><hi rend='Italic'>urtengo dau galdubegi.</hi></p>
        </body>
      </text>
      <text>
        <body>
<p><hi rend='Bold'>Ipuin 35.a</hi></p>
<p><hi rend='Bold'>Azeri ta matsena</hi></p>
<p>Eldu zan azerija mats landara azi bat ormaan igonda eguan etxe ondora. Ikusi zitubanian mordo ederto eldubak, etorri jakon jaateko gogo ta gurari bizi bat. Abijau zan aztertu ta begiratuten ete eguan beretzat igonbiderik morduak egozan tokiraño, ta ezin ediro eban. Asi zan igon gurarik landarati, baña laster jo eban beia mats adarrak ez eukeelako biar zan iraupen ta sendotasunik eukiteko azerijaren astuntasuna. Ernegau biar eban, ta bere ezin egiña ez autortuterren, dino:</p>
<p>—Ez dagoz oraindino elduta mordo oneek; gatx egingo leuskede garratzak dagozala jango banitu; ta alan ez deust damurik emoten ez janagaiti.</p>
<p>Ipuin onek adierazoten dau, zurtasuna ta asko jakiña izatia dala, gauza batzubetan, ez dakigulakua ta gura ez dogulakua egitia, jakin ta gura izan arren.</p>
<p><hi rend='Italic'>Ondo da nos bait gura eza erakustia,</hi></p>
<p><hi rend='Italic'>eta, jakinda, ez jakinarena egitia.</hi></p>
        </body>
      </text>
      <text>
        <body>
<p><hi rend='Bold'>Ipuin 36.a</hi></p>
<p><hi rend='Bold'>Ogigaztae ta sagubena</hi></p>
<p>Ogigaztae zar batek, sagubak artu ezinik oñen astuntasunez, sartuzan urunez beteriko arrazko baten, ta urten eban zuriz jantzita uruna itxatsi jakolako. Jarri zan toki illunian, alan, bestelan ezinda, sagubak atzamarretara erakarteko. Eldu zan toki atara sagu gaxo gaistotasun bagakua, ta begitandurik, gauza zurija ikusita, jaakiren bat zala, jausi zan bere arerijuaren atzamarretan. Alan elduzirian beste sagu bi, bata bestiaren ondoren, ta jazo jakeen beste ainbeste. Eldu zan guenian arratoe mausari, asko jakin ta ondo ekanduba ta beti zelata ebillena nun ete eukan lakijo ta arriskuba, ta beriala igarri eutsan ogigaztaiaren asmo galdubari ta zelan urunez beteta eguan bizija ezpaliz legez. Esaten deutsa:</p>
<p>—O, sagu-artzalla arnasia itoten dozuna, ta soñoko ederragaz estaldurik zagozana! Onak dituzu asmo orreek sagu gazte ta gitxi jakiñak arrapetako uste bagian; ez, baña, ni legezko soldau zar zu ta zu languen mausaak ondo ikasita daukezanak eruateko atzamarretara. Askotakua egin bazaitube urtiak, ni bere bai jakiteko nun zer daguan.</p>
<p>Ipuin onek erakusten dau, indarrik ez daukeen askok euren burubak gordeetako, badabela argitasun ta ezagueria desegin edo austeko besteen sendotasuna.</p>
<p><hi rend='Italic'>Bedar artian dago sugia,</hi></p>
<p><hi rend='Italic'>ez izan ardura bagia.</hi></p>
        </body>
      </text>
      <text>
        <body>
<p><hi rend='Bold'>Ipuin 37.a</hi></p>
<p><hi rend='Bold'>Idizain ta otsuarena</hi></p>
<p>Gizon bat ebillen baso laarrian idijak zainduten ta urreratu jakon ituaz otsua.</p>
<p>—Zek zakaz ona orren estu ta larri? —esan eutsan idijaoliak—.</p>
<p>—Ez dakutsu —erantzun eutsan otsuak— zelan darraitan eizarija?. Ez nagizu salatu, arren, ez esan ze bide artu dodan.</p>
<p>Eskini eutsan idizañak gordeko ebala, ta itanduten beeutsan eizarijak norunz artu eban, erakutsiko eutsala beste bide bat, ta egoteko ardura baga. Arik laster elduzan eizarija idizañaren ondora; itandu eutsan oni norunz artu eban bidia otsuak. Au eguan urrian ezkutaurik zelata ta ikaraz. Erakutsi eutsan idizañak esku ta auagaz otsuak artu ez eban bidia, baña begijakaz ta kiñubaz esan gura eutsan nun eguan ezkutauta. Eizarijak ez zituban ikusi ta aitu begi-kiñubak, ta juan zan otsuaren atzian, au juan ez zan bideti. Orduban, urten eban sasipeti otsuak, ta esan eutsan oni idizañak:</p>
<p>—Emon egidazuz eskerrak gorde zaitudalako.</p>
<p>—Bai —dirautsa otsuak—, eskerrak zure ezpan, miñ ta eskubai, baña madarikatuba izan dedilla zure begi gaisto kiñularija.</p>
<p>Ipuin onek esan gura dau berba laban ta samurrak, bijotz dollor ta tolestuban, diriala kaltetsubak. Auan bat ta bijotzian beste bat, dala gizon malmutz ta dongen natuba.</p>
<p><hi rend='Italic'>Askok ditube berba eztitsubak,</hi></p>
<p><hi rend='Italic'>eta bijotzian asmo galdubak.</hi></p>
        </body>
      </text>
      <text>
        <body>
<p><hi rend='Bold'>Ipuin 38.a</hi></p>
<p><hi rend='Bold'>Otso ta atxurlarijena</hi></p>
<p>Otso bat jausi zan lakijuan, ta ikusi eben katigu eguala atxurlari batzuk. Urreratu jakozan, ta an zan batzuben agakadia, beste batzuben siñu egitia. Esan eutseen euren arteko batek:</p>
<p>—Gizonak, zetako da gatx egitia gatxik egiten ez dabenari? Atzeratu zituben makillak, itxi eutsen jo ta dongaro esatiari, errukitu zirian ta emon bere eutseen ogija jan egijan. Gaba elduta, juan zan bakotxa bere etxera gau atan illgo zalako ustiaz. Otso katigu eguanak urratu zituban lakijo edo katigarijuak ta egun gitxi barru osatu ta sendotu zan. Goguan erabillen egin eutseen bidebaga ta atsakabia: biurtuzan aserre bizijaz lengo soluetara, ta esetsi eutseen artzain ta atxurlari aetan egozan ta bere gatxgillai; batzuk itxi zituban illik ta beste batzuk dongaro zauriturik. Sartu jakeen bildurra erri aetakuai ta erregutu eutseen ez egijuela geiago gatxik. Erantzun eutseen parkatuko eutseela jo baño egin ez ebenai katigu eguanian; ta eukiko zitubala adiskidetzat beragaz errukitu zirianak ogija emonaz, edo bere bando berba egiñaz, baña goguango eutseela bizitzia kendu gura eutsenai.</p>
<p>Ipuin onek erakusten deusku errukior ta biotz bigunekuak izaten.</p>
<p><hi rend='Italic'>Edozeñi on egijozu,</hi></p>
<p><hi rend='Italic'>nos bait damuko ez dozu.</hi></p>
        </body>
      </text>
      <text>
        <body>
<p><hi rend='Bold'>Ipuin 39.a</hi></p>
<p><hi rend='Bold'>Aragi-epalla ta aarijena</hi></p>
<p>Aari asko ebilzan larrian alkarregaz aldra bat egiten ebeela. Etorri jakeen okela- saltzalla, epalla edo karnazeruba; ta arturik euren arteko bat, eruan eban, bestiak kalte gitxi zalako txitik egin baga. Alan eruan zituban bein banaan ezer egiten ezpaleu legez, ta geratu zan aari galant bat bakarrik, ta oni eskuba ezarteko unian, esan eutsala dinue:</p>
<p>—O gure arerijo odol zalia! Eruan dituk nire lagunak, ta ator orain bakar geratu nazan au eruatera eure gañibet odoldubaz niri bizitzia errukiren apur baga kenduteko. Geuria da erruba; alkar ondo artu bagendu, lenengo etorri intzanian esetsi bageunsk dirianok topeka adarrakaz, kenduko endubagun oneetarik ta gordeko genduban guztijok bizitzia.</p>
<p>Ipuin ederra ikasteko zelan alkar ondo artu biar dabeen erri ta etxe batekuak, ta artuteko besteen gatxa geuri egintzat. Ari mee bat eten errazada; asko alkarregaz biurtuten badira, nok beinguan eten? Bata bestiari eratsita egiten da soka lodi ta sendua, bein banaan artu ezkero erraz eteten bada bere. Alan egingo bagendu, ez liratez ainbeste bando, auzi ta ezin ikusi izango. Aarijai ainbat kalte etorri bajakeen alkar ondo ez artubaz, edo alkarri ez lagundubaz, zer alkarregaz burruka ta alkar banatuten asi balira? Galduko zirian inok gatxik egin baga bere.</p>
<p><hi rend='Italic'>Arriskubari aurrez begijak ezarri,</hi></p>
<p><hi rend='Italic'>kalte andijak ez ditezan etorri.</hi></p>
        </body>
      </text>
      <text>
        <body>
<p><hi rend='Bold'>Ipuin 40.a</hi></p>
<p><hi rend='Bold'>Txori-artzalla ta txorijena</hi></p>
<p>Udako egunetan egozala txorijak kerizpian atsegin andijaz orrijak jaaten, ikusi ebeen begi dongako txori-artzalla bat, zeñek prestetan zituban kañabera ta sare zakuban ekazanak. Txori gaxuak, zoro zororik, asi zirian esaten:</p>
<p>—O zein errukiorrak izan biar daben dakuskun gizon onek! Bada errukijaren errukiz malkuak darijoz begijetati gu gakusazanian.</p>
<p>Euren artian, zorijonez, eukeen txori azkor, zur ta asko jakin bat, zeñek beezaubazan asmo euren kaltegarrijak, ta dirautse:</p>
<p>—Neure lagunak, ez dabil gure errukiz piztadun gizon ori; negar ta errukija baño urrago dau pozezko barria gu gakusazalako. Daukazan sariak dira gu barruban artuteko, ta lepo-zakuba gu artuta bertan sartuteko. Iges, bada, iges beriala; igon gora egaaka nagitasun baga; bestelan jausiko zaree bere sare asmo dongaz zabalduko dabenian. Badakidaz antxinati orrelanguen mausaak, nos bait lenengo urteetan estuban ibilli nintzalako.</p>
<p>Entzun ebenian beste txorijak lagun onaren berbeetia, artu eben igesa ta itxi eben gizona bere sare ta zakubaz ao zabalik, iges egin ebelako atsakabiaz.</p>
<p>Ikasi biardogu ipuin onetati beso zabalaz artu biar dala borondate oneko jakituna. Ez jakiñak asko galdu ditu, baita asko gorde bere burubak galduteti jakitunak erakutsi eutseelako arrisku ta galdubidia.</p>
<p><hi rend='Italic'>Lagun jakitunari jarraitu,</hi></p>
<p><hi rend='Italic'>bere berba onak ontzat artu.</hi></p>
        </body>
      </text>
      <text>
        <body>
<p><hi rend='Bold'>Ipuin 41.a</hi></p>
<p><hi rend='Bold'>Gizon egijazti, guzurti ta tximinuarena</hi></p>
<p>Gizon bik, bata egija zalia ta bestia guzurtija, urten eben alkarregaz lurra ta errijak ikustera; alango baten eldu zirian tximino asko eguan basora. Ikusi zitubanian tximino nausi edo besteen agintarijak, agindu eutseen bere azpikuai erakarri egijezala gizon bi aek bere aurrera. Jarri zan bera aulki ederto apaindu baten, iminzituban albo ta inguru guztian tximino asko bakotxari egokan tokijan, zelanguazan bakotxaren zeregiña. Eldu zirian gizon bi aek ta agindu eutseen aurrian jarteko. Itandu eutsan tximino nausijak euren arteko batari, ta au zan guzurtija:</p>
<p>—Zer dinue gizonak gugaiti?</p>
<p>Erantzun eutsan:</p>
<p>—Deritxat zu zariala errege andibat, emen dagozanok batzuk diriala jaun andijak ta beste batzuk soldautza agintaritzia daukeenak.</p>
<p>Guzurra beerijon bere, jaso ebalako berba labanakaz ain andi izatera, agindu eban tximino jaunak emon ekijola sari on bat. Bigarren gizon egizaliak zinuan beregango:</p>
<p>—Guzurti andi oni guzurrez berba eginda emon badeutse sari ain ona, zer emongo ez jat niri egija badinot?</p>
<p>Onetan eguala, itandu eutsan tximino nausijak:</p>
<p>—Esan egidazu: nor nas ni, ta nortzuk emen neugaz dagozanok?</p>
<p>Erantzun eutsan zuzen ta bere barruban eukan legez:</p>
<p>—Alan zeu, zelan emen dagozanok, etzaree besterik tximino utsak baño.</p>
<p>Aserratu jakon tximino errege zala entzun gura ebanari; agindu eban ill egijela gizon egizale a, bakarrik egija esan ebalako eta etzalako berba laban zalia.</p>
<p>Ipuin onek esan gura dau gizon guzur zale, bijotz tolestu ta berba labanekuak igon daruela beti gora, agindubak izateti agintari izatera; ta egija zaliak, guzur gorrotoko ta bijotz garbikuak jo daruela goiti beia, ta guzurra obeto saristauba izan oi dala askotan lurrian egija baño.</p>
<p><hi rend='Italic'>Gorde zaite berba labandunetati,</hi></p>
<p><hi rend='Italic'>ta alde egin eizu guzurtijetati.</hi></p>
        </body>
      </text>
      <text>
        <body>
<p><hi rend='Bold'>Ipuin 42.a</hi></p>
<p><hi rend='Bold'>Asto ta leoiarena</hi></p>
<p>Asto batek, basuan ebillela, ediro eban leoia ta dirautsa oni:</p>
<p>—Igon daigun mendi gañera, ta erakutsiko deutsut zelan asko ta asko nire bildur dirian.</p>
<p>—Igon daigun, bada —esan eutsan, astuaren arrotasunari barre eginda—.</p>
<p>Egozala mendi gañian, asi zan astua arrantza senduak egiten. Soñu onetara iges eben larpeetan ezkutuban egozan erbi ta kuijak, ta esaten deutsa astuak leoiari:</p>
<p>—Badakutsu zein bildur jatazan niri?</p>
<p>Erantzun eutsan leoiak:</p>
<p>—Erbi ta kui ikarakor ta bildurtijai iges eragiteko txakurtxu baten zaunkia asko da. Ez daukazu zer arrotu orregaiti. Egingo baneu emendi orrua bat, ikusiko zendukez aringa iges egiten dabeela zezenak, basaurdiak, katamotzak, otsuak, azerijak, zaldi, mando, ta nok ez? Zein gitxi bildurtu nozun ni!. Zara asto bat baño geijago?.</p>
<p>Ipuin onek esan guradau barregarrija dala batzuben arrotasuna, ezer egin ezin ta gauza askotakotzat euren burubak saldu gura ditubenian.</p>
<p><hi rend='Italic'>Izan baga buruba andi iristia,</hi></p>
<p><hi rend='Italic'>da asto arrantzari bat izatia.</hi></p>
        </body>
      </text>
      <text>
        <body>
<p><hi rend='Bold'>Ipuin 43.a</hi></p>
<p><hi rend='Bold'>Arrano ta beste egaztijena</hi></p>
<p>Arrano asko jakin batek, neke baga jaatekua billatu gurarik, asmau ta zabaldu eban bere jaijot-egunian emongura eutseela mai on bat beste egaztijai. Eldu zirian bera baño txikinagoko batzuk arrano prestubaren etxera, ta barruban eukazanian, itxi zituban ate ta urtenbide guztijak, ta bein banaan illaz euki eban berak eurakaz egun askotako bazkari ta aparija.</p>
<p>Ipuin onek dirausku gizon andi ta aberats batzuben bazkari emote ta beste palagagarrijak dakarrela mausia ta nekezaliaren ondamendija. Au ikusten da bide dongaz edo irabazi bide bagiakaz aberastu gura dabenetan. Eskiñiko deutsee diruba aurrez, erruki balitube legez, emongo deutseez gari ta artuak ta nos bait bazkariren bat; baña eskatuko deutsee gero emona baño geijago, aterako deutseez etxeti artu dituben arto ta garijak gitxi egiten dabeenian. Aberastuko dira alan nekezari gaxua argalduta koipe guztija jan deutseelako.</p>
<p><hi rend='Italic'>Erri askotan dagoz arrano gizendubak,</hi></p>
<p><hi rend='Italic'>ta nekezale gaxo eurak argaldubak.</hi></p>
        </body>
      </text>
      <text>
        <body>
<p><hi rend='Bold'>Ipuin 44.a</hi></p>
<p><hi rend='Bold'>Leoe eta azeri batena</hi></p>
<p>Leoe batek begitandu eragin gura eban gaixo zala, ta erakarten zituban bera ikustera patari ta aberiak zalako euren buru ta errege; baña etozan legez ill ta irunsten zituban. Eldu zan leza aurrera azeri askotako bat.</p>
<p>—Erdu aurrera —dirautsa leoiak—.</p>
<p>—Ez ni —dino azerijak—.</p>
<p>—Ze gaiti, bada, ez? —erregutau eutsan leoiak—.</p>
<p>—Dakustazalako sartuten dirianen oñatzak, ta ez urteten dabenenak —zirautsan azeri asko jakinak—, ta gorde eban buruba.</p>
<p>Ipuin onek dino besteen kalte, arrisku ta gatx etortetati ikasi daigula geure gorde bidia.</p>
<p><hi rend='Italic'>Besteen gatxetan ipini egizuz begijak,</hi></p>
<p><hi rend='Italic'>ta ikustzu nundi dirian etorrijak.</hi></p>
        </body>
      </text>
      <text>
        <body>
<p><hi rend='Bold'>Ipuin 45.a</hi></p>
<p><hi rend='Bold'>Otso ta asto gaixorik eguanarena</hi></p>
<p>Entzunik otsuak gaixorik eguala astua, juan jakon ikustera osatuteko atxakijaz. Asi jakon ukututen an ta emen, eta esaten deutsa:</p>
<p>—Nun dozu min? Nun dago zure gatxa?</p>
<p>Erantzun eutsan astuak osagilla edo mediku gogor ari:</p>
<p>—Zuk ikututen deustazuzan lekubetan daukat edo artuten dot miñik andijena: euretan dago nire gatx ta kaltia, ta eskerrak emongo neuskezuz bakian itxiko bazeunst.</p>
<p>Ipuin onek dino, gizon dongaak berba ederrakaz saldu gura dabeenian mesedia, orduban dendatuten diriala geijen dongaro egitera.</p>
<p><hi rend='Italic'>Sinistu ez gizon gaistuari,</hi></p>
<p><hi rend='Italic'>guzurra darijo alanguari.</hi></p>
        </body>
      </text>
      <text>
        <body>
<p><hi rend='Bold'>Ipuin 46.a</hi></p>
<p><hi rend='Bold'>Iñurri ta Txirriskiarena</hi></p>
<p>Neguko egunetan Iñurrijak ateraten zituban galgarau gordiak eguzkitara, barruban laarregi ezkoturik erne ta usteldu ez ekijozan. Ikusi eban onetan Txirriska soñularijak, ta eskatu eutsazan garau batzuk. Erantzun eutsan Iñurrijak:</p>
<p>—Neure maitia, zer egin dozu udan negurako batu baga?</p>
<p>—Ez neban astirik euki orretarako, ibilli nintzalako soñuba joten basuetan —dirautsa Txirriskijak—.</p>
<p>—Ondo, bada udan olgau bazara soñuba joten, igaro egizu neguba dantzeetan.</p>
<p>Alan erantzun ta itxi eban Iñurrijak sabel gosiaz.</p>
<p>Ipuin onek erakusten deutsee alperrai zelan biar egin biardan bere sanjeetan gosia ilteko, edo zer jan gero eukiteko.</p>
<p><hi rend='Italic'>Alperrak eukiko dau gosia,</hi></p>
<p><hi rend='Italic'>eta solua zalgaz betia.</hi></p>
        </body>
      </text>
      <text>
        <body>
<p><hi rend='Bold'>Ipuin 47.a</hi></p>
<p><hi rend='Bold'>Pago eta Kañaberiarena</hi></p>
<p>Baso baten egozan alkarren onduan Pagua ta Kañaberia. Etorri jaken egoe axe zantar ta sendua, ta Paguak ez eban beeratu gura, ta bai arpegi emon ta jarki axe gogorrari, esan ez zedin senduago zala axia bera baño. Barriz, Kañaberia makurtuten jakon, ta erabillen axiak bein batera, bein bestera, zelan gura eban. Esan eutsan Paguak:</p>
<p>—O Kañabera argal, koldar ta ikarakorra! Ze gaiti jarkiten ez zatxakoz axe zantar oni? Ze gaiti zabilz zabuka sendo egon baga? Ez nakutsu ni zelan naguan austen diriala bertan nigana datozan esetsiak?</p>
<p>Erantzun eutsan Kañaberiak:</p>
<p>—Ez nas ni zu baxen sendua, ez dot erakutsi gura ezdaukadan indarrik.</p>
<p>Alango baten dator egoetzarraren esetsi gogorbat, austen dau gerri gerriti Pagua; jotendau beia, ta kañaberia geratuten da bere lekuban. Lurrian etzala dirautsa basabera txar onek:</p>
<p>—O Pago luze ta mardua! Nora dira zure arrotasunak? Ze gaiti uste izan zenduban axia baño gogorragua ziniala? Oñian ta bizitziaz egongo zinian, egin bazendu nik egindodana.</p>
<p>Ipuin onek adierazoten dau gizon astin, arro ta buru eretxijak desegin ta galdubak izaten diriala, ta buruba makurtuten dabeenak urten daruela obaasunaz. Orregaitino egija garbija da, beeratuten dana jasua izango dala, eta jagiten dana arrotasunaz, beeratuba.</p>
<p><hi rend='Italic'>Ez egizu buruba jaso larregi,</hi></p>
<p><hi rend='Italic'>jatsi ez zaitian beeregi.</hi></p>
        </body>
      </text>
      <text>
        <body>
<p><hi rend='Bold'>Ipuin 48.a</hi></p>
<p><hi rend='Bold'>Mandako, Azeri ta Otsuarena</hi></p>
<p>Ebillen Mandako bat mendi baten onduan bedarra jaten, ta etorri jakon Azerija, ta itandu eutsan onek:</p>
<p>—Nor zara zu?</p>
<p>Erantzun eutsan Mandakuak:</p>
<p>—Zaldi grañoe galant bat zan nire aita-aita.</p>
<p>—Ez deutsut ori itandu, ta bai nor zarian.</p>
<p>—Ni nas aberia.</p>
<p>—Ez da ori nik jakin gura dodana. Esan egidazu: zelan da zure izena?</p>
<p>—Ez dakit nik ori, zerren nire aita ill jatan txikartxuba nintzala, ta izena aztu ez ekidan ipini ta eratsi eragin eban neure ezkerreko ta atzeko oñian, ta ezin inos irakurri izan dot; ta jakin gura badozu jaso ta erakutsiko deutsut oin azpija, ta irakurri egizu.</p>
<p>Azeri asko jakiñak igarri eutsan Mandakuari erabillen asmua, alde egin eban ixill ixillik, ta juan jakon berak ezauban ta bere arerijua zan Otso kerizpe baten etzunda eguanari ta esaten deutsa:</p>
<p>—O zoro zenzun bagia! Zegaiti gosiaz buruba ilten dozu? Jagi zaite ta erdu neugaz zelai batera, nun ediroko dozun Mandako gazte ta gizen bat; ill ta jan baño eztaukazu, ta nibere partil izango nas.</p>
<p>Sinistu eutsan zoro zororik Otsuak Azerijari; dua zelaira; topetan dau Mandakua ta itanduten deutsa nor zan. Mandakuak dirautsa:</p>
<p>—Nas aberia.</p>
<p>—Ez dinot ori, ezpada nor izan zan zure aita.</p>
<p>Otsuaren itaune oni erantzun eutsan Mandakuak:</p>
<p>—Zaldi grañoe bat izan zan neure aita-aita.</p>
<p>—Gauza gogaitgarrija zara; esan egizu zuzen: zelan da zure izena?</p>
<p>Alan itandu eutsan Otsuak. Orduban Mandakuak esaten deutsa:</p>
<p>—Ez dakit neure izena; gaztetxuba nintzala ill jatan aita, ta aztu ez ekidan neure izena, eraatsi eragin eban neure atzeko ta ezkerreko oñian, ta jakin gura badozu, irakurri egizu. Otso, Azerijak beste mausa ez eukanak, artu eutsan oña, asi zan irakurri gurarik, ta aztertuten ebillela jaurtigi eutsan Mandakuak ostikada latz bat; jo eban bekokijan, bota eragin eutsazan Otsuari begi bijak ta garunak buru azurra ausirik, ta itxi eban illda. Azerija eguan gisatstegi baten zelata ikusten igaroten zana, ta barre eginda bere zokondoti urten onduan esaten deutsa Otso lurrian etzanari:</p>
<p>—O tontotzar adin ta gatz bagia! Zek sartu enduban ez ekijan gauzan? Nun ikasi eban irakurten? Ondo jazo jak.</p>
<p>Ipuin ederra barritxu jakingurentzat, zeintzuk izan oi dabeen azken txaarra. Zein zorua dan galduteko arriskuban jarten dana! Ta zein zur ta jakituna alde egiten dabena!</p>
<p><hi rend='Italic'>Ez itandu biar ezdanik,</hi></p>
<p><hi rend='Italic'>ez entzuteko gura ez dozunik.</hi></p>
        </body>
      </text>
      <text>
        <body>
<p><hi rend='Bold'>Ipuin 49.a</hi></p>
<p><hi rend='Bold'>Mika egarri zan batena</hi></p>
<p>Egarritu zan Mikia, ta urten eban ur billa. Eldu zan iturri sakon batera, nun edan ezin eukian. Ikusi eban albuan nor baitek urez beteteko ekarri eban galletia, zeñek ez eukan urik berak artu eikian terzijuan, ta bai zerbait beerago erdi betia baño ez egualako.</p>
<p>—Au zer da! —zinuan—. Iturri sakonera jatsi ezin, galletako urera eldu ezin, ta uraren onduan ni egarrijak erreten? Zer egin nei?</p>
<p>Asmau eban arri koskoz galletia betetia urari galletan igon eragiteko. Asmau ta egin: ekarri zituban bein banaan arkoskuak, ezarten zituban galleta barrura; ura igonaz etorren, onduan arrijak geratuten ziriala, ta arrijak botiaz, igon eragin eutsan urari berak errazto artu ta gura beste ur edan artian.</p>
<p>Ipuin onek darakusku, asko daikeela gizonak burubari nekia emonaz nekatu baga ezer egin ezin dabeen gauzeetan. Esku indarra baño geijago dala buru on ta azkorrekua izatia.</p>
<p><hi rend='Italic'>Goituko dozu ezin egiña,</hi></p>
<p><hi rend='Italic'>baldin bazara asko jakiña.</hi></p>
        </body>
      </text>
      <text>
        <body>
<p><hi rend='Bold'>Ipuin 50.a</hi></p>
<p><hi rend='Bold'>Nekezale ta Idiskuarena</hi></p>
<p>Nekezale baserriko batek eukan Idisko mardo, alper ta ezi bagia; ta eretxirik eziko ebala buztartuten beeban idi baketsu, otzan ta biarrera ekandubaz, imini eban onegaz buztarri baten. Idiskuak, ikusi ebanian iduna katigu, asi zan orruaz; ta indarka bota eban bere lepoti buztarrija ta asi zan esetsi gurarik albuetan egozan guztijai. Ikusirik jaubiak Idiskuaren uzutasuna, katigatu eban oñetati besuetara; ebagi eutsazan adarrak atz bi edo iruban iñori gatxik ez egijon, ta biurtu eban buztarrira, uste izanik alan bezauko zala. Asi zan Idisko gaistua ostikoka; ateraten eban lurrian autsa, zeñegaz erdi itxututen zan jaubia. Alango baten ernegaurik, ta begijak autsetati garbiturik, esaten deutsa abere uzubari:</p>
<p>—Bajaakijat ezin juadala ezer igaz; alperrik nekatu nasala i bezau ta ezi gurarik; ez daguala iretzat ez makillarik, ez buztarririk; baña egun gitxi barru beratuko deusk arrotasuna aragi-epalliaren mallubak.</p>
<p>Ipuin onek dino, gizon uzu, natu txar ta aziera dongakuentzat belu datozala agiraka, zemai ta zigorradak; diriala oneek zezen gaistuen irudikuak, zeintzubentzat alperrak dirian diadar ta jotiak. Onelanguak bakarrik ezten diriala edo presondegi gogorretan katiakaz, edo, obeto, urkamendiko abian.</p>
<p><hi rend='Italic'>Gaisto gogortubaren ezibidia,</hi></p>
<p><hi rend='Italic'>da urkamendira eruatia.</hi></p>
        </body>
      </text>
      <text>
        <body>
<p><hi rend='Bold'>Ipuin 51.a</hi></p>
<p><hi rend='Bold'>Piztija ezain ta Gizon bidiasti batena</hi></p>
<p>Lidijako alderetan daguan, ta Atlos deritxon mendi baten, ezagututendira piztija barregarri ta ezain batzuk: buruban daukeez idiskuen gisako adarrak, oñak auntzarenak ta beste guztijan daukee gizon nano edo txikar baten itxuria. Eldu zan mendi atara leku urrinetati Erromes edo gizon bidiasti bat; urten eutsan esan dogun legezko Piztijiak, zeñi emon daruaken Satiruaren izena. Esan eutsan gatxik egin baga Erromesari:</p>
<p>—Erdu neure etxera, ta emongo deutsut zer jan ta zer edan, bada mendi onetako eur gogorrak ta bideko nekiak janaren ta berotu biarraren premiñan imini izango zaitube.</p>
<p>Ikusi eban Piztijak zelan Erromesak esku otz gogortu ta erdi illak berotu zituban bata bestiari estuka igortzirik, ta arnasa berua esku-sabel batubetara ezarrijaz. Imini eban maijan, ekarri eutsazan eukazan jaakirik onenak, ta sabela berotuteko katillu andi bat bete ardao bero ta erdi iraakiña. Eruan eban ezpanetara; baña zelan larregi berotu eban ardaua, baita bere onek ezpan ta miiña. Txut batzuk eginda, asi zan Erromesa puzka ta puzka ardao beruari, oztuteko. Zurturik piztija ekusanaz, dirautsa:</p>
<p>—Gizona, au zer da? Gauza desbardin bi egiten dituzu zeure auagaz: otzak berotuten dituzu putz eginaz, edo arnasia ezarrijaz, eta berotubak oztu. Ez dot nik gauza bira egiten daben ao ta miñekorik euki gura neure etxian. Urten egidazu, bada, ta zuaz naidozun lekura.</p>
<p>Ipuin onek artuten ditu bijotz ta ao biko gizonak, atzeti saldu ta aurreti arpegi ta berba onak daukeezanak.</p>
<p><hi rend='Italic'>Ez da ez barre egiteko</hi></p>
<p><hi rend='Italic'>arpegi bi eukitia,</hi></p>
<p><hi rend='Italic'>bataz ustez bakia,</hi></p>
<p><hi rend='Italic'>bestiaz auzi emoteko.</hi></p>
        </body>
      </text>
      <text>
        <body>
<p><hi rend='Bold'>Ipuin 52.a</hi></p>
<p><hi rend='Bold'>Erle, Erlaero ta Kuruminuarena</hi></p>
<p><mentioned><hi rend='Italic'>Fedro 22. l.3</hi></mentioned></p>
<p>Erliak egin zituben euren abauak arte goratu baten. Erlaro alperrak zirautsen gogorto eurenak ziriala. Auzi au jaso zan Kurumino baten aurrera, zein izentauba izan zan auzija ebateko, edo agiri obaak eukazanari beretzat emoteko. Kuruminuak bijak entzunik, dirautse:</p>
<p>—Zubek alkar dirudizube; ez da erraz igarten nor zein zarian itxura batekuak izanik. Bada, utsik egin ez dagidan ta iñoren kaltian epai oker bat emon, dinot, artu ditezala erlauntzak ta iraazi dedilla eztija argizaijan: alan auak ta begijak igarriko deutsee nortzubena dan: auak eztija jaanaz, ta begijak argizai abaua ikusiaz.</p>
<p>Erlaeruak ez eben etorri gura onetara ekuselako galduta eukeela alan auzija. Erliak artu eben pozik epai igargarrizko au. Ikusirik Kuruminuak batzuben ezetza, besteen baietza, emon eban azkenengo epai au:</p>
<p>—Ezaguna dago nortzuk egin eben abaua, ta nortzuk ezin eukeen; abao guztija da Erleena.</p>
<p>Ipuin onek dino biarrak berak dabela ezagun nor zan biar giña. Inoren soñokuaz jantzi leite nor nai. Ez dau iños artiak emon madaririk, ez laarrak mats mordorik. Lapur asko dagoz daruenak ez jatorkena; alper askok jan gura leuke biargiñen irabazija, zelan erlaero alperrak guratu zirian auzi bide bagiaz eruatera erle langillen biarra.</p>
<p><hi rend='Italic'>Erlaeruak ezin lei eztirik;</hi></p>
<p><hi rend='Italic'>alperrak artu ez garirik.</hi></p>
        </body>
      </text>
      <text>
        <body>
<p><hi rend='Bold'>Ipuin 53.a</hi></p>
<p><hi rend='Bold'>Esopo Ipuingiña jokuan</hi></p>
<p><mentioned><hi rend='Italic'>Ex Fedro Fab. 13. l. 3</hi></mentioned></p>
<p>Athenastar batek ikusi eban bein Esopo jakiturija zalia intxaur jokoan botxilloka mutiltxutegi bategaz, ta geratu zan begira barrez, zinuala beregango:</p>
<p>—Agura oni txoratu ta buruba arindu jako. Gizon ain jakituna asiko litzate intxaur jokuan umiakaz ume eginik zoratu ezpalitxako?.</p>
<p>Ikusi eban Esopo ipuin eder askoren asmatzalliak siñuka legez egokala Atenastarra, zein barregarrijago zan Esopo baño. Zer asmau eban onek ixilerazo ta lotsatuteko barregillia? Imini eban bide erdijan aro erdi, egur jitatu edo arkubat lokarri nasai bategaz.</p>
<p>—Erdu ona, jakitun txaarra, igarri egijozu zer esan gura daben egin dodanak.</p>
<p>Batuten dira ikusla asko, itxaraten dagoz zer esaten eban Atenastarrak. Txil egiten dau onek igarri ezinda neke andijak burubari emon onduan. Orduban Esopo jakitun obiak dirautso:</p>
<p>—Laster etengo dozu, gesi baten gauza estuko da arku au badaukazu beti ten baten sendo ta gogor; baña nos nairako eukiko dozu prest ta gauza dala nasaitxu badaukazu.</p>
<p>Ipuin onek erakusten dau atseren bagako biarrak mankau, aginte bagatu ta ostera ondo biar egiteko gauza ezdala iminten dabela nor nai. Jakitunak eurak, liburuzaliak ta burubazko biar egiteetara etsigi ta emonak bere, biardabeela olgura zati bat, nos bait atseren ta bijotzari arnasa artu eragin, gauzako badira ostera biar egiteko.</p>
<p><hi rend='Italic'>Ez egizu buruba nekatu larregi,</hi></p>
<p><hi rend='Italic'>galdu gura ezpadozu lasterregi.</hi></p>
        </body>
      </text>
      <text>
        <body>
<p><hi rend='Bold'>Ipuin 54.a</hi></p>
<p><hi rend='Bold'>Asto asko jakiña</hi></p>
<p>Agure bildurti batek zainduten eban astua laarrian bedarra jaten eguan artian. Eldu zan Aguriaren belarrietara soldau arerijuak urrian ziriala, ta dirauntsa estu ta larri abere zantarrari:</p>
<p>—Guazan emendi laster, igitu zaite arin baño arinago, iges daigun emendi, jausi ez gaitian arerijuen eskubetan.</p>
<p>Astuak ez eban arinik egin gura, ez burubari nekerik emon, ta aguria diadarka estu ta estu.</p>
<p>—Erdu ona —dirautsa oni—, deritxazu asko galduko dodala arerijuak artuten banabe? Ezarriko deustezala albarda bi lau bat urun-zaku biren ordian egozteko?</p>
<p>—Ez ori —dirautsa aguriak—.</p>
<p>—Bada zer juat niri zein zugaz bizi, zein datozan soldaubakaz? Beti, dan legez dala, obendu ta makurtu biarko dot lepua iminten deusteezan zakubak eruateko.</p>
<p>Alan ziarduban zenzuna eukan astuak.</p>
<p>Ipuin onek dino nun nai daukala zer nekatu biargin gaxo inoren mendian bizi danak. Ugazaba aldatuarren ez dabela obaasunik izango geijenian.</p>
<p><hi rend='Italic'>Gura dozu ugazaba aldatu?</hi></p>
<p><hi rend='Italic'>Ez zara ezertan obatu.</hi></p>
        </body>
      </text>
      <text>
        <body>
<p><hi rend='Bold'>Ipuin 55.a</hi></p>
<p><hi rend='Bold'>Ardi ta Basauntzarena</hi></p>
<p>Basauntzak eskatuten eutsan bein Ardi bati prestau egijola imilauren gari. Ardijak, dirautsa:</p>
<p>—Zuk orain emongo deustazu berbia biurtuko deustazula beste ainbeste, ta egun gitxi barru, baña gero aztuko zara berbia gordeetiaz. Ze gaz on egingo deustazu emoten deutsudana?</p>
<p>—Ekarriko deutsut nok on egin —dino basauntzak—.</p>
<p>Ta eruan eutsan otsua.</p>
<p>—Ez nabil ni zubekaz artu emonetan. Otso onek geijago daki gauzak eruaten ezer emoten baño, ta eskatuko baneutsa zure ordez biur dagidala gari prestauba, ixilduko nenduke arin onian. Zuk, barriz, oin arinen jaubia izanik, igesko zeunsket, ta geratuko nintzate guztija galdurik.</p>
<p>Alan esan eutseen ardijak, ta gorde zan euretati.</p>
<p>Begira zelan ta nogaz zabilzan saldu-erosi ta artu-emonetan. Sartuten dira otso oiñ biko asko on egiten iñoren zorra. Jan-edan baten berotuta eskiñiko dabee edozer gauza, eta gero guzurra gora ta bera, auzi gogorrak; ta duarik prestetia obe izango zala. Ezer irabazi ez Jangoikuaren aurrerako indarrez egitendirian prestaketetan, ta lurrerako bere obaaasunik ez. Al badogu, lagundu daijuegun ez daukeenai, edo duarik emonaz biurtuteko petxu baga, edo biurtutekuaz emona baño geijago eskatubaga. Biartsuba galduko da guztiz, kenduten bajako emon ezin dabena bere buruba aterik ate erabilteko arriskubaga. Zori gaistokuak emen ta gero langillen izerdijaz bide bagaro aberastuten dirianak. Jaungoikuaren ongura edo amorez zabaldu daiguzan eskubak, izan gaitian errukiorrak, emon daijogun daukaguneti aldoguna ez daukanari. Jangoikuak on egingo deuskuz alan emonak; bera egiten da zorren biurtzalle.</p>
<p><hi rend='Italic'>Gorde zaite guzurtietati,</hi></p>
<p><hi rend='Italic'>galdu gura ezpadozu bertati.</hi></p>
        </body>
      </text>
      <text>
        <body>
<p><hi rend='Bold'>Ipuin 56.a</hi></p>
<p><hi rend='Bold'>Erroi arruarena</hi></p>
<p>Erroitzar batek gatx-iritxirik bere balztasun ta ezaintasunari, artuzituban edertuteko asmuak ta jantzi zan ollaar mueta ederbati jausi jakozan lumaakaz. Lotsatu zan juatiaz lengo lagunen artera bere burubaz arroturik, ta etorten bajakon beste erroi lengo ezagun edo lagunen bat, erakusten eutseen bekoki astun ta arpegi mukerra, botaten bere zituban bere alboti.</p>
<p>—Nik bizi biardot —zinuan—, ollar eder, lagun barri egin ditudanakaz.</p>
<p>Ta juan zan oneen artera. Ollaar onelanguak urristauebeen euren arteti zirautsela:</p>
<p>—Ez daukak ik gure gauzarik luma geuri ostubak baño; begi, oin ta soñu gogaitkarrija lenguak ta euriak dituk. Ekarguzak geure lumok.</p>
<p>Ta kendu eutseezan indarrez. Lotsaari onetan barriro zantarturik ikusi zanian, juan zan erroi bere lengo lagunetara; baña oneek bere bota eben ordu gaistuan. Orduban esan eutsan len arrera txaarra izan eban erroi batek:</p>
<p>—Egon bainz eure tokijan eure lagunakaz, ta eure jatorriz ekarri ebana gorde izan gura beeu, ez intzan orain lotsaari onetan ikusiko.</p>
<p>Ipuin ederra ikasteko ez igoten biar eztan tokira. Zeinbat erroi, balz jaijo ta zurijegi agertu gura dabeenak! Zein gitxi, jazten dirianak eureen jaijotziari jagokan terzijo edo ereduban! Beian dagozanak gura dabee igon malla batzubetara. Mallen erdijan dagozanak dendatuten dira goi goiraño elduteko. Nor zein dan igarten ez da luma edo jantzijan. Baña ez da inor dan baño geijago, ta ateraten dana da balztasuna geijago ezagutu eragitia.</p>
<p><hi rend='Italic'>Ez igon geijegi</hi></p>
<p><hi rend='Italic'>jatsi ez zaitian beeregi.</hi></p>
        </body>
      </text>
      <text>
        <body>
<p>Ipuin 57ª</p>
<p><hi rend='Bold'>Kurrilloe ta Erbiarena</hi></p>
<p>Ikusi eban bein Kurrilloiak Erbi bat Arrano baten atzamarretan, ta asi jakon siñuka esaten:</p>
<p>—O erbi oin arinen jaubia! Zek katigatu zaitu ez iges egiteko egazti zantar ta ego astundun baten atzamarretati?</p>
<p>Onetan eguala, orra nun datorren Miru bat, ta atrapetan daben Kurrilloe siñularija. Erbi illaginik eguanak, ikusirik zer jazo jakon, esaten deutsa poza artuteko legez:</p>
<p>—Orantsuban niri barrez zengozan txori zital ta gaistagiña. Nun izan dituzu eguak iges egiteko Miru orren atzamarretati? Ze gaiti gorde ez dozu buruba zeure orma zuluetan, nun sartu ezin zeitian egazti lapur ori? Etorri jatzu zeure burura niri opa zeunstan kaltia. Ez zara zu ni baño dontsubago.</p>
<p>Ipuin onek erakusten deusku, ez olgura, ez atsegiñik artuten besteen atsakabeetan. Gomutaubiar dogula, nos gitxien uste dogun, orduban etorrileitiala gure gañera bestiagan dakuskun esturia. Izan biar dogula errukiorrak; ta albadogu, luzatu biar deutsagula eskuba lagunari aterateko atsakabeen osineti.</p>
<p><hi rend='Italic'>Ez zaite poztu inoren gatxian,</hi></p>
<p><hi rend='Italic'>izan ez dedin zeure kaltian.</hi></p>
        </body>
      </text>
      <text>
        <body>
<p><hi rend='Bold'>Ipuin 58.a</hi></p>
<p><hi rend='Bold'>Basaunz ta Idijena</hi></p>
<p>Basaunz bat jaso ta atera eben basoko sasiartetati txakur ta eizarijak; emon eutsan arinari, ta sartu zan baserri bateko kortan iñok ikusi baga. An egozan Idijen arteko batek esan eutsan:</p>
<p>—Zek ekarri zaitu, errukarri ori, zeure oñakaz arriskurik andijena daukazun tokira? Ediro bazaiez emen, ediro biar zaituben legez guri jatekua botatera etorriko dirian etxe-mutillak, galduba zara. Iges egizu, bada, ainbat lasterren; bestelan zuriak egindau.</p>
<p>—Ez da orrelangorik jasoko zubek salatuten ezpanozube. Zagoze, bada, ixillik ta urtengo dot era on bat jatortanian.</p>
<p>Eldu zan gaba; etorrizan idijai orri kimaatuba emotera mutil bat, ta urten eban ikusi baga bazterturik ta orbel artian ezkutaurik eguan basauntza. Etorrizirian aldizka beste mutil batzuk, ta iñok bere ez eban ikusi. Urten eban basauntzak pozik ta parlanzubakaz dirautse idijai:</p>
<p>—Eskerrik asko agertu ez nozubelako; ez nabee ikusi ainbeste mutil otsein ona bein banaan etorri dirianak zubei begiratutera.</p>
<p>—Ez zaite beinguan laarregi poztu —esaten deutsee Idijak—, mutillok arin dabilz euren biarretan, ez dabee begi zoli ta azterlaririk; baña badator ugazaba eun begikua, bazter guztijak aratu ta aztertuten ditubana, ez zara gordeko.</p>
<p>Orra nun dantzuban basauntzak oin otsa; ezkutetan da zokondo baten ta gorputza orbel artian sarturik. Badator kortara eun begiko ugazaba, ta leenaz ikusirik argalak egozala idijak, jakin gurarik zetan eguan ez mardo ta gizenaguak egotia, begiratu eutsan itaskiari, ta ediro eban amaraunez betia legez eguala; asi zan mormoxetan:</p>
<p>—Nire mutillak ez dabee ardurarik eukiten idi-tokija ondo garbituteko: orri apur bat bota ta duaz beste baga.</p>
<p>Asi zan abe artetati amaraun ta autsa erasten; onetan dabillela korta guztiti, dakusaz basauntzaren adar urtenak orbeltzati. Asi zan diadarrez, etorri zirian etxeko mutillak, katigatu eben, ta guenian emon eutsen erijotzia, zinuala:</p>
<p>Arkitu dot neure eriotzia</p>
<p>nun gorde uste neban bizitzia.</p>
<p>Ugazabaren begijak iratzarrijaguak diriala besteenak baño, erakusten deusku ipuin onek. Zeinbat argijaguak Jangoikuarenak ikusteko gure gogorazino ta guraririk gordeenak! Nora iges geinke, nun gorde bere begijetati? Ez dago ez orbel ezkutauko gaitubanik, ez illuntasun, ez bakartaderik guztija dakusanarentzat. Alperrik ezkutauko gara oker egiteko gizonen begijetati: badaukagu biotzeko zokondo guztijak dakusazan Jangoiko begi utsa. Zelan sartuten gara, bada, arimako arriskubetan gomutau baga nok gakusazan, ta bera geure bizitziaren jaubia dala? O itxumena!</p>
<p><hi rend='Italic'>Jangoikuak dau begi azkorra</hi></p>
<p><hi rend='Italic'>gure egiñak ondo ikusteko,</hi></p>
<p><hi rend='Italic'>eta lotsa bagaak ezteko</hi></p>
<p><hi rend='Italic'>bere eskuban zigorra.</hi></p>
        </body>
      </text>
      <text>
        <body>
<p><hi rend='Bold'>Ipuin 59.a</hi></p>
<p><hi rend='Bold'>Esopo Ipuingiña ta Mutil lotsagaistokua</hi></p>
<p>Mutil azartu ta lotsabagako batek jaurtigi eutsan bein arrikada bat Esopo ipuingiñari. Erantzun eutsan:</p>
<p>—Ainbat obe, ta autsa lauko bat esker alderako; ez jaukat geijago; baña nik erakutsiko deubat zelan laster aberastuko asan. Or jaatok gizon andiki diru asko duna: jaurtigi egijok niri legez beste arrikada bat, ta lauko baten ordian emongo deusk gitxienez amaseiko bat, ta biar bada kapela bete urre-diru.</p>
<p>Zoro zororik jaurtigi eutsan andiki aberatsari bere arrikadia; baña nos artu uste eban diru pillo bat, artu eben katigu; ezarri eutseezan burdin-lokarrijak; sartu eben gela illun ta atsitu batian, ta azkenik atera eben urkamendirako.</p>
<p>Ipuin onek erakusten dau, ez dabeela beti dongaro eginak ondo urteten, nos edo nos ondo urteten bada bere lurrian. Ikusija gaiti donga batzuk diriala zorijonekuak, aberastuten diriala bide okerrez, ez dogula ibilli biar alanguen oñatzetati. Itxasuak beste gora bera ditubala gizonen zorijak: nos gitxien uste dan jagiten dira laño astunak, bisuts itxugarrijak, olatu arruak, ta goiti truiju gogorrak, zeintzuk ondatu daruen ontzi argala, ta eruan uren sabelera barruban juazanak.</p>
<p><hi rend='Italic'>Dabillen dabillen gaisto azartuba,</hi></p>
<p><hi rend='Italic'>izango da galdu-ondatuba.</hi></p>
        </body>
      </text>
      <text>
        <body>
<p><hi rend='Bold'>Ipuin 60.a</hi></p>
<p><hi rend='Bold'>Neba ta Arreba birena</hi></p>
<p><hi rend='Italic'>Eder asko da, ona dana;</hi></p>
<p><hi rend='Italic'>zantar asko, on eztana.</hi></p>
<p>Guraso batek eukazan seme-alaba batzuk; Semia zan gorputzez ondo egiña, arpegi ederto ebagi ta azal zurikua; barriz Alabia lepo jitatu edo makurtuba, baltzerana ta arpegi matxarduna. Ebilzala jolas ta ume jokuan egun baten neba-arreba oneek, ikusi zituben euren gorputz ta arpegijak ispillu baten; arrotuzan nebia, ta lotsatu arrebia. Ak egiten eutsan oni siñu bere edertasuna bardindu guriaz onen ezaintasunaz. Minberatu jakon bijotza neskatilliari neba edo mutil dongiaren kiñu ta sinubak gaiti. Eldu zan aita gana illetaz ta negarrez alabia, ta dirautsa:</p>
<p>—Aita neuria, nebiak egin dau oker andi bat; artudau ispillu andrakume bakarrentzat eginzana, arrotu da guztija bere burubari eder-iritxirik: ordu onik ez daukat arrezkero; arpegijan emoten deust neure errubaga bera baxen itxura galantekua ez nasalako.</p>
<p>Deitu eutsan aitak semiari, emon eutseen bijai laztan bana, ta dirautse:</p>
<p>—Neure umiak, gura neuke egunoro begiratu zaiteezan bata ta bestiori ispillu zuzenian: zu, neure semia, ezaindu ez zaitezan ariman ekandu dongaakaz; ta zu, alaba neuria, edertu zaitian oitura on apaingarri bakarrakaz.</p>
<p><hi rend='Italic'>Edertasunak dirau urte gitxijan;</hi></p>
<p><hi rend='Italic'>on izatiak, nai bada, bizitza guztijan.</hi></p>
        </body>
      </text>
      <text>
        <body>
<p><hi rend='Bold'>Eraskina</hi></p>
<p><hi rend='Bold'>Azerija ta txarrija</hi></p>
<p><mentioned><hi rend='Italic'>(ms PA, 40)</hi></mentioned></p>
<p>Eldu zan korta batera azeri bat, ta topau eban an belarluze edo txarri gizen ta mardua. Esaeutsan onek:</p>
<p>—Zer darabilk emen lapur zital orrek? Iri guztiok deubee gorroto. Eizaan dabiltzanak, eruaten ditubazalako eurak ill gura jituben eperrak. Gurago juek ilako bat sei eper baño, egiten ditubazan kaltiak gaiti. Etxeetan ezin ikusi abee olluak atrapetan ditubazalako. Txakurrak urrinetik igarten jeutseek, botaten duan atsaz, urrian abillela. Asko ostu, ta beti argal, beste lapurrak legez. Ase ollakiz, bildotskiz, ta eperkiz, ta beti aragi txaarra egiten duala. Illten baabe bere ezabe ezertako gura. Ezdakusk barriz nire bizitza ona; jan ta lo ta nos bait urten ibiltera. Jatort neskatillia zukubaz, arta garaubaz, ta kastañakaz. Sabelpian ta lepo ganian niri igorzten oi dabill, ta bere poza da nik ondo jatia, gizen egitia; ta egun baten jan gura ezpadot, illunduten jako biotza, ta dino negarrez legez: «Jangarzutu da gure lauoñekua, ta jabilt eregau ta palagetan jan eragiteko».</p>
<p>Esaeutsan azerijak:</p>
<p>—Ah tontotzarra! Lo egik; gizendu adi. Maite jitubek ire odoloste, lukainka, gibel, bare, solomo, ta duan guztia. Ire urdai gozatubak urte guztian egon biarko jok egozten, kunzurrun ta solomuak sutan erreten. Jatorranian epallia, ta iru edo lau gizonek oratuta, sartuten deubanian ganibeta samati erraijetaraño, irrinzaka aguanian oñi ezin eraginda, esango dok: «O azeri zorionekua! Eta zeinbat dontsubagua asan ni baño! Orra zetara jo dabeen nire jan, lo ta bizitza onak».</p>
        </body>
      </text>
      <text>
        <front>
          <head rend='Bold'><p>HITZ-NEURTUZKO IPUINAK</p></head>
        </front>
        <body>
        </body>
      </text>
      <text>
        <body>
<p><hi rend='Bold'>61.</hi></p>
<p><hi rend='Bold'>Basauntza eta idijak</hi></p>
<p><mentioned><hi rend='Italic'>(Ensayo de la Poesia bascongada en algunas Fábulas.</hi> 1)</mentioned></p>
<p>Basauntza sasipian</p>
<p>lotan eguan artian</p>
<p>txakur usainlarijak</p>
<p>eginik zaunka andijak</p>
<p>beinguan dabe esnetan;</p>
<p>arik laster da abijetan</p>
<p>zer ete zan ikustera</p>
<p>ta ola ola esatera:</p>
<p>—«Txakurrak dira urrian,</p>
<p>baña nik arin onian</p>
<p>igesa dot artuko;</p>
<p>ez nabe, ez, atrapauko</p>
<p>oneek, ez eizarijak;</p>
<p>ditudaz begi argijak,</p>
<p>oñak guztiz arinak,</p>
<p>ta eurak aleginak</p>
<p>amorruz egina gaiti</p>
<p>bake gozoz bertati</p>
<p>artuko deutset aurria;</p>
<p>jatorriz dot adoria</p>
<p>oin me ta luzangetan,</p>
<p>beste alde guztietan</p>
<p>banaz bere koldarra</p>
<p>eta bildurti txatxarra».</p>
<p>Oneek esanda dua</p>
<p>abere oin luzekua</p>
<p>baserri-etxe batera</p>
<p>idi-kortan sartzera.</p>
<p>Alan, bada, eizarijak</p>
<p>ta txakur gogait karrijak</p>
<p>duaz ezer baga etxera</p>
<p>makal eta buruz bera.</p>
<p>Zan, bada, ikuskarrija</p>
<p>basauntzagaz idija</p>
<p>alkartsu berba egiten</p>
<p>ta gauza asko esaten.</p>
<p>Idi batek dirauntsa:</p>
<p>—«O, neure basauntza!</p>
<p>Nora zeure buruba</p>
<p>ta adarrez mallatuba</p>
<p>bildur baga dakarzu?</p>
<p>Zek, bada, zakaz zu</p>
<p>gizonen etxeetara?</p>
<p>Zuaz bai basuetara</p>
<p>emendi gesi batian;</p>
<p>mutillak datozanian</p>
<p>bedarra guri emotera,</p>
<p>aska au garbitutera,</p>
<p>nun zara zu sartuko?</p>
<p>Ta nora baztertuko?</p>
<p>Adar luze orreetan</p>
<p>ta emengo bazterretan</p>
<p>ezin zeunke bakia,</p>
<p>ez, ez, basaunz maitia.</p>
<p>Deutsut onez esaten:</p>
<p>ezpazara juaten</p>
<p>laster toki onetati</p>
<p>ez dot nik zu gaiti</p>
<p>zuriko bat emongo;</p>
<p>obeto zara egongo</p>
<p>beesi ta gurbisijetan,</p>
<p>txaraka edo gisatsetan».</p>
<p>—«Ez da orrelangorik</p>
<p>bazagoze ixillik</p>
<p>nigaz emen jazoko;</p>
<p>badakidaz basoko</p>
<p>estura ta arriskubak:</p>
<p>dabilzaz txakur uzubak</p>
<p>zaunkaz nire atzian;</p>
<p>gaur nik zorijonian</p>
<p>topau dot emen lekuba,</p>
<p>bestelan nintzan galduba.</p>
<p>Ez dot toki onetan,</p>
<p>ez bedar ekarletan</p>
<p>bildurraren apurrik;</p>
<p>egongo nas sarturik</p>
<p>emen orbel barruban</p>
<p>ixillik ta ezkutuban.</p>
<p>Gero bijar goxian</p>
<p>jagi ta argi abarrian</p>
<p>urteteko dot asmua;</p>
<p>ez nas orren zorua».</p>
<p>Basauntzak au esaten,</p>
<p>ta orra nun zara baten</p>
<p>dagozan sakatubak</p>
<p>orri eskuz kimatubak.</p>
<p>Alan kortara dua</p>
<p>mutiltzar etxekua;</p>
<p>basauntza laster orbeltzan</p>
<p>zan zana estalduzan.</p>
<p>Orrija emon, ta bertati</p>
<p>mutilla dua kortati;</p>
<p>alan morroe barrijak</p>
<p>bein banaan duaz guztijak</p>
<p>idijak ikustera,</p>
<p>oinpiak garbitutera.</p>
<p>Kortara juan bazirian</p>
<p>urteben arin onian.</p>
<p>Basauntza, txito pozik,</p>
<p>etzunda eguan tokitik</p>
<p>laster da jagiten,</p>
<p>pozak dau zoratuten.</p>
<p>Dino: —«O idi onak!</p>
<p>Ez nabe, ez, gizonak</p>
<p>ediro ni emen;</p>
<p>ez dago, bada, ezeren</p>
<p>bildurrik zer euki,</p>
<p>ederto ederto nago ni».</p>
<p>Idijak, bada, orduban</p>
<p>dirautsa: —«Ez beinguan</p>
<p>poztu gaur larregi,</p>
<p>daukaz bai eun begi</p>
<p>etxe onen jaubiak.</p>
<p>Gu bere beriak</p>
<p>gaitu, ta etorten</p>
<p>bada gaur gu ikusten</p>
<p>ai zure galduba!</p>
<p>Ez deutsu, ez, artua</p>
<p>emongo, ez orrija;</p>
<p>gaur zure odol gorrija</p>
<p>emen da erijongo,</p>
<p>ez da zuretzat egongo</p>
<p>errukiren apurrik,</p>
<p>zaitugu ikusiko illik».</p>
<p>Au eutsan esaten,</p>
<p>aurrez adierazoten</p>
<p>idijak basauntzari.</p>
<p>Baña onek bestiari</p>
<p>ez gura eutsan sinistu,</p>
<p>berian bai tematu.</p>
<p>Orra nun etxe-jaubia</p>
<p>bei ta idien zalia</p>
<p>kortara juaken</p>
<p>ze barri dan ikusten;</p>
<p>basauntz gaixua</p>
<p>orbelpera dua</p>
<p>bildurrez beterik,</p>
<p>arnasa ezin arturik.</p>
<p>Ugazaba etxekuak</p>
<p>eta eun begikuak</p>
<p>askia dau ikusten,</p>
<p>ta aserrez esaten:</p>
<p>—«Dago aska au loiturik,</p>
<p>amaraunez beterik;</p>
<p>nire mutil nagijak,</p>
<p>alpertzar lotijak</p>
<p>ez dabe begirik,</p>
<p>ez eta ardurarik.</p>
<p>Idijak txito argaldu</p>
<p>ta aragiz zimeldu</p>
<p>jataz aspaldijan;</p>
<p>ez dot, ez, neure aldijan</p>
<p>itaska eta toki</p>
<p>au alan nik ikusi».</p>
<p>Artutendau itxuskija</p>
<p>iminteko ondo garbija</p>
<p>kortako abe artia,</p>
<p>gustija zan erastia</p>
<p>autsa eta amarauna.</p>
<p>Alan, bada, etxe-jauna</p>
<p>dabil ler egiten;</p>
<p>baña alango baten</p>
<p>dakusaz adarrak;</p>
<p>an dira diadarrak:</p>
<p>—«Mutillak, aurra arin,</p>
<p>baago emen zeregin».</p>
<p>Bajuakoz kortara</p>
<p>ots eta diadarretara.</p>
<p>Basaunz orbelduba,</p>
<p>ikaraz obenduba,</p>
<p>dakuse jagiezinik,</p>
<p>alborunz etzinik.</p>
<p>Mutillak bere bertatik</p>
<p>jasota orbeltzatik</p>
<p>dabee amarretan,</p>
<p>ta imini kateetan.</p>
<p>Alan, errukibagarik,</p>
<p>isten dabe illik.</p>
<p>Oin luze arindunak</p>
<p>eta eun begi dunak</p>
<p>zer dabe erakusten?</p>
<p>Nok ez dau igarten!</p>
<p>Etxeko nagusijak</p>
<p>ditu begi argijak.</p>
<p>Basauntza arriskuban</p>
<p>ze buruk sartu eban?</p>
<p><hi rend='Italic'>Jangoikuaren begijetan</hi></p>
<p><hi rend='Italic'>ez da ezer ezkutetan.</hi></p>
<p><hi rend='Italic'>Beti gomuta gaitian</hi></p>
<p><hi rend='Italic'>daukagula urrian.</hi></p>
        </body>
      </text>
      <text>
        <body>
<p><hi rend='Bold'>62.</hi></p>
<p><hi rend='Bold'>Azerija ta eperra</hi></p>
<p><mentioned><hi rend='Italic'>(Ensayo de la Poesia bascongada en algunas Fábulas.</hi> 2, </mentioned><mentioned>«de nueva invencion»)</mentioned></p>
<p>Zelata azerija,</p>
<p>donga, mausarija,</p>
<p>eguan ezkutaurik,</p>
<p>atrapau gurarik</p>
<p>eper begi-argija.</p>
<p>Baña au egaatija</p>
<p>ta azkorra izanik,</p>
<p>eguak jasorik,</p>
<p>juako atx gañera</p>
<p>andi esatera</p>
<p>gura eban guztija.</p>
<p>—«O neure eizarija!</p>
<p>Ez nok, ez, artuko,</p>
<p>ez deusk balijoko</p>
<p>eure asko jakiñak;</p>
<p>egizak alegiñak</p>
<p>lurragaz josirik,</p>
<p>begijak ezarririk».</p>
<p>Dirautsa azerijak:</p>
<p>—«Dakardaz barrijak:</p>
<p>ez natortzu gaur, ez,</p>
<p>gaistoz ta guzurrez;</p>
<p>jatsi zaite beera,</p>
<p>laarran jatera</p>
<p>bildurra kendurik,</p>
<p>neugaz bat eginik.</p>
<p>Erdu, bai, len bait len</p>
<p>jakiteko emen</p>
<p>zer dodan ikusi;</p>
<p>nator ni igesi.</p>
<p>Jabilkuz txakurrak</p>
<p>lurrian musturrak</p>
<p>aringa ezarririk</p>
<p>zaunkaz txito pozik,</p>
<p>topau algaijezan.</p>
<p>Baña zelan zuri esan</p>
<p>barri dongagua?</p>
<p>Zelango damuba</p>
<p>artuko zenduke</p>
<p>jakingo bazeunke</p>
<p>ikusi dodana?</p>
<p>O eper laztana!</p>
<p>Erdu laster beera</p>
<p>neugaz egitera</p>
<p>betiko bakia.</p>
<p>Daukat nik lezia</p>
<p>bijoen duina</p>
<p>berariz egina</p>
<p>Antxe ezkutetako</p>
<p>eta bai gordeetako</p>
<p>txakur dongetati.</p>
<p>Neugaz bert-bertati</p>
<p>zaitudaz sartuko</p>
<p>eta bere ezkutauko.</p>
<p>Usañaz txakurrak</p>
<p>aratubaz luurrak</p>
<p>bajuakuz ara,</p>
<p>barruti algara</p>
<p>deutseegu egingo,</p>
<p>zaunka baño ezingo</p>
<p>dabee leza aurrian</p>
<p>eta, alan, guenian</p>
<p>auak lar sikaturik,</p>
<p>burubak beeraturik</p>
<p>dira biurtuko.</p>
<p>Ez gara estutuko</p>
<p>gu leza barruban;</p>
<p>euko dogu zer jan».</p>
<p>—«O azeri okerra!</p>
<p>Berbeeta ederra</p>
<p>deustak agertuten,</p>
<p>ez juat sinistuten,</p>
<p>ez, ez, ire esanik.</p>
<p>Ez dot nik lezarik</p>
<p>biar ezertako,</p>
<p>ez nabee aterako.</p>
<p>Txakurrak emendi,</p>
<p>jardun arren niri</p>
<p>gogorto agiraka,</p>
<p>zaunkaz ixiltzaka.</p>
<p>Oñak nik arinak,</p>
<p>berariz eginak</p>
<p>ditut zorijonez;</p>
<p>ez nabee, bada, ez,</p>
<p>artuko txakurrak.</p>
<p>Zetako guzurrak</p>
<p>ator i esatera?</p>
<p>Atx onen ganera</p>
<p>nor jat etorriko?</p>
<p>Ken adi betiko,</p>
<p>guzurti dongia,</p>
<p>ase egik gosia</p>
<p>ollatokijetan,</p>
<p>ez, ez, atx ganetan.</p>
<p>Zaunkaz datorrena</p>
<p>da ezagunena.</p>
<p>I askotakua,</p>
<p>zaunka bagakua,</p>
<p>malmutza izanik</p>
<p>deubat bildurra nik.</p>
<p>Orain otatzetan,</p>
<p>gero iraatzetan</p>
<p>aut nik ikusten</p>
<p>eperrak zainduten.</p>
<p>Ua eure lezara;</p>
<p>eruaizak, bada, ara</p>
<p>ollo etxetubak,</p>
<p>ego gogortubak».</p>
<p>Ipuin adjutuba,</p>
<p>eder ta prestuba.</p>
<p>Moralidad</p>
<p><hi rend='Italic'>Dongeen esanetan</hi></p>
<p><hi rend='Italic'>ta berba labanetan</hi></p>
<p><hi rend='Italic'>ez, arren, koipatu,</hi></p>
<p><hi rend='Italic'>ez, ez, katigatu.</hi></p>
<p><hi rend='Bold'>Azerija eta Eperra</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>20)</mentioned></p>
<p>Zelataka eguan</p>
<p>nosbait basuan</p>
<p>ezkutaurik azerija</p>
<p>donga eta mausarija.</p>
<p>An beraganatuteko</p>
<p>ta sabelian sartuteko</p>
<p>eper begi argija.</p>
<p>Baña au egaatija</p>
<p>ta ariña izanik,</p>
<p>eguak gora egiñik</p>
<p>dua atx baten ganera,</p>
<p>andik esatera</p>
<p>nai eban guztija.</p>
<p>—«O neure eiztarija!</p>
<p>Ez nok, ez, artuko,</p>
<p>ez deusk balijoko</p>
<p>eure asko jakiñak.</p>
<p>Egizak alegiñak</p>
<p>lurraz or josirik</p>
<p>begijak ezarririk</p>
<p>agiñak ezarteko</p>
<p>niri, ta esateko:</p>
<p>O, eta ze samurra</p>
<p>dan eper azurra!</p>
<p>Ta onen aragija</p>
<p>gozua guztija».</p>
<p>Dirautsa azerijak:</p>
<p>—«Dakadaz barrijak.</p>
<p>Ez nator ni gaur, ez,</p>
<p>marroz ta guzurrez.</p>
<p>Jatsi zaite beera</p>
<p>ementxe jatera,</p>
<p>bildurra kendurik</p>
<p>ta neugaz baturik.</p>
<p>Erdu bai len baitlen</p>
<p>jakiteko emen</p>
<p>zer dodan ikusi.</p>
<p>Nator ni igesi.</p>
<p>Dabiltzaz txakurrak</p>
<p>lurrian musturrak</p>
<p>bizkor ezarririk</p>
<p>zaunkak zoliturik:</p>
<p>usain egiteko</p>
<p>ta gu aterateko</p>
<p>leku ezkututik,</p>
<p>sasijen artetik.</p>
<p>Datoz eiztarijak</p>
<p>ta txispa argijak</p>
<p>dakazde eskuetan.</p>
<p>Oneek basuetan</p>
<p>darabille sua.</p>
<p>Eper gisajua:</p>
<p>Orra emen, laztana,</p>
<p>Ikusi dodana.</p>
<p>Erdu zu lurrera,</p>
<p>bijok egitera</p>
<p>betiko bakia.</p>
<p>Leza bat daukat nik</p>
<p>berariz eginik,</p>
<p>antxe ezkutetako,</p>
<p>burua gordetako</p>
<p>txakur txarretatik.</p>
<p>Nik an berpertatik</p>
<p>zaitut zu sartuko</p>
<p>ta ondo ezkutauko.</p>
<p>Usainka txakurrak</p>
<p>aratuaz lurrak</p>
<p>badira etorten,</p>
<p>gu barre egiten</p>
<p>gara an egongo:</p>
<p>zaunka baño ezingo</p>
<p>dabe leza aurrian.</p>
<p>Eta azkenian</p>
<p>auak sikaturik,</p>
<p>buru makurturik</p>
<p>dira biurtuko:</p>
<p>gu barriz poztuko</p>
<p>lezako barruan:</p>
<p>ze poza orduan!».</p>
<p>Eperrak igarririk,</p>
<p>dirautsa barre eginik:</p>
<p>—«Azeri okerra,</p>
<p>berbeta ederra</p>
<p>deustak gaur egiten,</p>
<p>ez deuat sinistuten.</p>
<p>Ez gaituk eruak</p>
<p>eper kanpokuak.</p>
<p>Ua bai emendik</p>
<p>guzurtija izanik,</p>
<p>gaizto galgarrija.</p>
<p>I, gure eiztarija</p>
<p>ta eper zalia.</p>
<p>Ase egik gosia</p>
<p>ollategijetan,</p>
<p>ez nire aragijetan.</p>
<p>Ez juat lezarik</p>
<p>ezetako biar nik.</p>
<p>Ez nabe txakurrak</p>
<p>ez ire guzurrak</p>
<p>kenduko emendik.</p>
<p>Zer gaur egingo nik?</p>
<p>Egon bake onian</p>
<p>emen atx ganian.</p>
<p>Egin arren niri</p>
<p>zaunka eta ziri.</p>
<p>Gizon eiztarijak,</p>
<p>oin ibiltarijak</p>
<p>baditut ikusten,</p>
<p>Ez naz estututen.</p>
<p>Eguak ariñak</p>
<p>berariz egiñak,</p>
<p>begijak argijak</p>
<p>ta iratzarrijak</p>
<p>daukadaz zorionez:</p>
<p>Ez nabe artuko, ez.</p>
<p>Zaunkaz datorrena</p>
<p>da ezagunena.</p>
<p>I, askotakua,</p>
<p>asmari gaiztua,</p>
<p>abil ixiltxurik,</p>
<p>ondo beeraturik:</p>
<p>Orain otatzetan,</p>
<p>gero iratzetan</p>
<p>nik aut i ikusten</p>
<p>epertxuak zaintzen.</p>
<p>Ua eure lezara,</p>
<p>eruaizak ara</p>
<p>ollo etxetuak,</p>
<p>ego gogortuak».</p>
<p>O gure eperra!</p>
<p>Ze ipuin ederra</p>
<p>gizonai emoten</p>
<p>deutsezun ta esaten:</p>
<p><hi rend='Italic'>Gaiztuen jardunetan</hi></p>
<p><hi rend='Italic'>ta berba labanetan</hi></p>
<p><hi rend='Italic'>Ez zaite arren koipetu:</hi></p>
<p><hi rend='Italic'>Eea ez iñoz sinistu.</hi></p>
        </body>
      </text>
      <text>
        <body>
<p><hi rend='Bold'>63.</hi></p>
<p><hi rend='Bold'>Otsua eta antxumia</hi></p>
<p><mentioned><hi rend='Italic'>(Ensayo de la Poesia bascongada en algunas Fábulas.</hi> 3)</mentioned></p>
<p>Aunz bat joian basora</p>
<p>antxumia etxian itxirik,</p>
<p>ondo gorde ta kortaturik</p>
<p>urten ez eijan kanpora.</p>
<p>—«Kontu —dirautsa—, ez urten</p>
<p>neu etorri artian</p>
<p>eta inor bada atian</p>
<p>oles oles egiten,</p>
<p>ez edegi beinguan</p>
<p>lenaz ikusi bagarik</p>
<p>eta ondo azterturik</p>
<p>an nietenaguan».</p>
<p>Zelata eguan otsua</p>
<p>esan eutsana entzuten;</p>
<p>baña gosiak estututen</p>
<p>eban irme gaistua.</p>
<p>—«Antxumiaren aragija</p>
<p>niretzat da samurra,</p>
<p>baña biar da guzurra</p>
<p>neuretuteko giberrija».</p>
<p>Eldu jakon, bada, atera</p>
<p>aunz-amaren illetiaz,</p>
<p>dei egin ta ateriaz</p>
<p>eruateko autzera.</p>
<p>Antxumiak dauka goguan</p>
<p>bere amaren esana,</p>
<p>amorez esan eutsana</p>
<p>basora jakon orduban.</p>
<p>Ate inzirrikatuti</p>
<p>daruaz bere begijak;</p>
<p>darakutsa argijak</p>
<p>barruko ate osteti</p>
<p>zala bere arerijua,</p>
<p>ez bere ama maitia:</p>
<p>—«O otso traidoria!</p>
<p>Zein asan bai gaistua!».</p>
<p>Alan dirautsa otsuari</p>
<p>leku ondo gordeti.</p>
<p>Eta zer gero beti</p>
<p>esan biar jako gaztiari?</p>
<p><hi rend='Italic'>Moralidad</hi></p>
<p><hi rend='Italic'>Ondo artu goguan</hi></p>
<p><hi rend='Italic'>zar onen konsejubak,</hi></p>
<p><hi rend='Italic'>ez euki, ez, aztubak</hi></p>
<p><hi rend='Italic'>esturako orduban.</hi></p>
<p><hi rend='Bold'>Otsoa ta antxumea</hi></p>
<p><mentioned>(Bizenta Mogel, <hi rend='Italic'>Ipui Onac</hi>, 2)</mentioned></p>
<p>Aunz bat zijoan basora</p>
<p>antxumea etxean itxirik,</p>
<p>okulluban ondo gorderik</p>
<p>irten ez zezan kanpora.</p>
<p>—«Kontu —diotsa— ez irten,</p>
<p>biurtu nadin artean:</p>
<p>eta iñor bada atean,</p>
<p><hi rend='Italic'>oles, oles</hi> egiten,</p>
<p>ez idiki beingoan:</p>
<p>zaude iratzarririk,</p>
<p>ta begiak idikirik,</p>
<p>ni an ote nagoan».</p>
<p>Zelata dago otsoa</p>
<p>esan ziona aditzen,</p>
<p>baña goseak estutzen</p>
<p>zuen agitz gaiztoa.</p>
<p>—«Antxume aragia</p>
<p>—dio— da txit samurra;</p>
<p>baña bear da gezurra</p>
<p>neretzeko <hi rend='Italic'>giberria</hi>».</p>
<p>Dijoa ixillik atera</p>
<p>aunz amaren soñuaz,</p>
<p>asmo gaiztoz artuaz</p>
<p>ta onela arrapatzera.</p>
<p>Antxumeak du gogoan</p>
<p>Bere amaren esana</p>
<p>asko maitez emana</p>
<p>basora zan ondoan.</p>
<p>Ala atearen zirritutik</p>
<p>daramazki begiak</p>
<p>ta erakusten dio argiak</p>
<p>zegoan leku ezkututik,</p>
<p>zala bere etsai otsoa,</p>
<p>ez bere ama maitea.</p>
<p>—«O <hi rend='Italic'>malmutz goseberea</hi>!</p>
<p>Zein aizan i gaiztoa!».</p>
<p>Ala gogoz kortatik</p>
<p>Diotsa bere etsaiari.</p>
<p>Eta zer ipuiak gazteari?</p>
<p>Entzun beza bertatik.</p>
<p><hi rend='Italic'>Artu bear dira gogoan</hi></p>
<p><hi rend='Italic'>zar jakintsuen esanak</hi></p>
<p><hi rend='Italic'>kalte artuz eman diranak.</hi></p>
<p><hi rend='Italic'>Ez utzi iñoiz alboan</hi>.</p>
<p><hi rend='Bold'>Aume ondo azia ta otso galtzallea</hi></p>
<p><mentioned>(J.M. Zabala, <hi rend='Italic'>Fábulas en dialecto Vizcaino, </hi>30)</mentioned></p>
<p>Auntz bat doa basora</p>
<p>aumetxua itzirik</p>
<p>kortan ondo gorderik</p>
<p>urten ez din kanpora.</p>
<p>—«Biotz —amak—, ez urten</p>
<p>neu biurtu artean.</p>
<p>Iñor bada atean</p>
<p>oles, ao egiten,</p>
<p>ez idigi beingoan.</p>
<p>Ago, gaixo, zuurrik,</p>
<p>ta begiak zabalik</p>
<p>ea ni ete noan.</p>
<p>Zorozten dago otsoa</p>
<p>berbok zeatz entzuten;</p>
<p>eban baia larritzen</p>
<p>jan bearrak gaistoa.</p>
<p>Diño: —«Dok aumekia</p>
<p>gozoa ta samurra:</p>
<p>bear joat guzurra</p>
<p>jateko giberria».</p>
<p>Geldi geldi atera</p>
<p>auntz amaren soñuaz</p>
<p>dator, adi gaistoaz</p>
<p>ortz artean artzera.</p>
<p>Aumeak dau gogoan</p>
<p>amaren esan ona</p>
<p>ondo guraz emona</p>
<p>basorako zanean.</p>
<p>Ta olen idigitik</p>
<p>ak eginik begiak,</p>
<p>darakutso argiak</p>
<p>sasiaren osteitik</p>
<p>otsotzar salobrea.</p>
<p>Eta atzea emonik</p>
<p>dirautsa: —«Ken, ken ortik:</p>
<p>bajazauat tresnea».</p>
<p>Umea gurasoak</p>
<p>Jaunaren bildurrean</p>
<p>azi baleu: ak bertan</p>
<p>igarrita, gaistoak</p>
<p>uxatuko lituke.</p>
<p>Gurasoen errua</p>
<p>izan doa, bestera</p>
<p>umek egin baleike.</p>
<p><hi rend='Bold'>Ipuiñ bera bestera aldatuta</hi></p>
<p><hi rend='Bold'>Aume esan-onekoa ta otso gaistoa</hi></p>
<p>Auntz bat bajoian basora</p>
<p>aumea kortan itzirik</p>
<p>txito ondo erakutsirik</p>
<p>ez urteteko kanpora.</p>
<p>—«Laztan —dirautsa— ez urten</p>
<p>neu najatorren artean,</p>
<p>ta norbait badok atean</p>
<p>oles, pitika, egiten</p>
<p>Ez euk idigi beingoan.</p>
<p>Ago, txintx, iratzarririk</p>
<p>ta begiak idigirik</p>
<p>ni an ete najagoan».</p>
<p>Dago zelata otsoa</p>
<p>esan eutsana entzuten;</p>
<p>baia goseak estuten</p>
<p>eban irrime gaistoa.</p>
<p>—«Ai, ai! Aume-aragia</p>
<p>—diño— ze gozo samurra!</p>
<p>Baia bear dok guzurra</p>
<p>neuretzeko giberria».</p>
<p>Doa ixilik atera</p>
<p>auntz amaren soñuagaz</p>
<p>asmu gaistoz artuagaz</p>
<p>onelan arrapetara.</p>
<p>Aume zurrak dau gogoan</p>
<p>amaren esan ain ona</p>
<p>asko gurata emona</p>
<p>basorako zan ondoan.</p>
<p>Ta atearen zirritutik</p>
<p>egiten ditu begiak</p>
<p>nor darakutsan argiak,</p>
<p>eta dakus ezkututik</p>
<p>Arerio tzar otsoa</p>
<p>eta ez ama maitea;</p>
<p>—«O, malmutz goseberea!,</p>
<p>Ta zein azan i gaistoa!».</p>
<p>Alan dirautsa kortatik</p>
<p>aume onek otsoari.</p>
<p>Zer ipuiñak gazteari?</p>
<p>Entzun, entzun berpertatik.</p>
<p>Artu beitekez gogoan</p>
<p>zar jakinen esan onak,</p>
<p>kalte-artuak emonak</p>
<p>t'ez itzi iñox alboan.</p>
<p><hi rend='Bold'>Otsua ta aumia</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>2)</mentioned></p>
<p>Auntz bat joian bein basora</p>
<p>aumia etxian itxirik,</p>
<p>kortan ondo gorderik,</p>
<p>Urten ez eijan kanpora.</p>
<p>—«Kontu —dirautsa—, ez urten</p>
<p>etorri nadin artian;</p>
<p>eta iñor bada atian</p>
<p>oles, oles egiten,</p>
<p>ez ari idigi beinguan.</p>
<p>Zagoz iratzarririk</p>
<p>ta ondo begiraturik</p>
<p>oleska nor ete daguan».</p>
<p>Zelatan dago otsua</p>
<p>esan eutsana entzuten;</p>
<p>baña gosiak estututen</p>
<p>eban sendo gaiztua.</p>
<p>—«Aumiaren aragija</p>
<p>da —diño— guztiz samurra;</p>
<p>baña biar da guzurra</p>
<p>neuretuteko giberrija».</p>
<p>Badua ixillik atera</p>
<p>auntz amaren soñubagaz,</p>
<p>asmo donga au artubagaz</p>
<p>eruateko autzera.</p>
<p>Aumiak dakar gogora</p>
<p>zer esan eutsan bere amak,</p>
<p>amodijo andija eutsanak,</p>
<p>juan zanian basora.</p>
<p>Alan ate inzirrikatutik</p>
<p>zuzentzen ditu begijak:</p>
<p>erakusten deutsa argijak</p>
<p>eguan leku ezkututik</p>
<p>an eguala otsua,</p>
<p>ez bere ama maitia.</p>
<p>—«O malmuts goseberia!</p>
<p>Ez naukak ni or artua!»...</p>
<p>Alantxe ezkututik</p>
<p>zirautsan otsuari.</p>
<p>Zer ipuiñak gaztiari?</p>
<p>Entzun egizu bertatik:</p>
<p><hi rend='Italic'>Biar dira goguan artu</hi></p>
<p><hi rend='Italic'>zaarren erakutsi onak,</hi></p>
<p><hi rend='Italic'>ondo pensauta emonak;</hi></p>
<p><hi rend='Italic'>ta ez iñoz eurakaz aztu.</hi></p>
        </body>
      </text>
      <text>
        <body>
<p><hi rend='Bold'>64.</hi></p>
<p><hi rend='Bold'>Andra alargun olloduna</hi></p>
<p><mentioned><hi rend='Italic'>(Ensayo de la Poesia bascongada en algunas Fábulas.</hi> 4)</mentioned></p>
<p>Andra alargunak etxian</p>
<p>eukan zori onian</p>
<p>ollo arrautzarija.</p>
<p>Zan, bai, ikuskarrija</p>
<p>beti beti imintia</p>
<p>egunoro arrautzia.</p>
<p>Dino bere artian:</p>
<p>—«Emoten jakonian</p>
<p>aldi baten artua</p>
<p>arrautza egunekua</p>
<p>badau beti iminten,</p>
<p>zer, baldin eruaten</p>
<p>badeutsat nik bi bider?</p>
<p>Arrautza bat ezda ezer.</p>
<p>Emonik jaateko bi</p>
<p>Egingo nau bai ni</p>
<p>arrautza biren jaube.</p>
<p>Zelan asmau ez dabe</p>
<p>lenago onlangorik?».</p>
<p>Alan, zoro zororik,</p>
<p>gizendu zan ollua</p>
<p>eta arrautza batekua</p>
<p>alpertu zan guztija.</p>
<p>Moralidad</p>
<p><hi rend='Italic'>Beti izanda egija:</hi></p>
<p><hi rend='Italic'>larregi billatutia,</hi></p>
<p><hi rend='Italic'>daukana galdutia.</hi></p>
<p><hi rend='Bold'>Andra alarguna ta Olloa</hi></p>
<p><mentioned>(Bizenta Mogel, <hi rend='Italic'>Ipui Onac</hi>, 1)</mentioned></p>
<p>Andra alargunak etxean</p>
<p>zedukan zorionean</p>
<p>ollo arrautzaria.</p>
<p>Zan bai ekuskarria</p>
<p>Egunoro ipintzea</p>
<p>Utsik gabe arrautzea.</p>
<p>Dio pozez bere artean:</p>
<p>—«Ematen diodanean</p>
<p>aldi batez artoa</p>
<p>arrautza egunekoa</p>
<p>badit beti ipintzen;</p>
<p>zer baldin eramaten</p>
<p>badiot nik bi bider?</p>
<p>Arrautza bat ez da ezer:</p>
<p>emanik jan aldi bi;</p>
<p>egingo ere nau ni</p>
<p>andi biren jabe;</p>
<p>nola asmatu ez dube</p>
<p>gauza onelakorik?».</p>
<p>Ala ero erorik</p>
<p>gizendu zan olloa;</p>
<p>ta arrautza batekoa</p>
<p>alpertu zan guzia.</p>
<p>Beti izan da egia:</p>
<p><hi rend='Italic'>Geiegi billatzea,</hi></p>
<p><hi rend='Italic'>ezer gabe gelditzea</hi>.</p>
<p><hi rend='Bold'>Andra alarguna ta ollo arrautzagillea</hi></p>
<p><mentioned>(J.M. Zabala, <hi rend='Italic'>Fábulas en dialecto Vizcaino, </hi>4)</mentioned></p>
<p>Andra alargunak eban</p>
<p>zorionez etxean</p>
<p>ollo arrautzaria:</p>
<p>ta zan ikusgarria</p>
<p>egunoro ifintea</p>
<p>utsik baga arrautzea.</p>
<p>Diño bere artean:</p>
<p>—«Emon jeutsaadanean</p>
<p>aldi batez artoa</p>
<p>arrautza egunekoa</p>
<p>beti jeustak egiten:</p>
<p>Zer bada, eroaten</p>
<p>bajeutsaat nik bi bider?</p>
<p>Arrautz' bat ez dok ezer</p>
<p>emonik janaldi bi:</p>
<p>egingo bere nok ni</p>
<p>anditzar biren jabe.</p>
<p>Zelan bada ez jabek</p>
<p>asmadu onangorik?</p>
<p>Alan ero erorik</p>
<p>gizendu zan olloa:</p>
<p>Ta arrautza batekoa</p>
<p>alpertu zan guztia:</p>
<p><hi rend='Italic'>Beti izan da egia</hi></p>
<p><hi rend='Italic'>Geiegi billatzea</hi></p>
<p><hi rend='Italic'>utsean geratzea</hi>.</p>
<p><hi rend='Bold'>Andra alarguna eta ollua</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>1)</mentioned></p>
<p>Andra alargunak etxian</p>
<p>Eukan zorijonian</p>
<p>Ollo arrautzarija.</p>
<p>Zan bai ikusgarrija,</p>
<p>egunoro imintia,</p>
<p>utsik baga arrautzia!</p>
<p>Diño pozez bere artian:</p>
<p>—«Emoten deutsadanian</p>
<p>baten bakarrik artua,</p>
<p>arrautza egunekua</p>
<p>badau beti imiñiten,</p>
<p>zer, baldin nik eruaten</p>
<p>badeutsat artua bi bider?</p>
<p>Arrautza bat ez da ezer.</p>
<p>Emon ezkero janaldi bi</p>
<p>laster egingo bere nau ni</p>
<p>arrautza andi biren jaube.</p>
<p>Zelan asmau ez ete dabe</p>
<p>onelako gauzarik?».</p>
<p>Alan ero erorik</p>
<p>gizendu zan ollua;</p>
<p>ta arrautza batekua</p>
<p>alpertu zan guztija.</p>
<p><hi rend='Italic'>Beti izan da eguija:</hi></p>
<p><hi rend='Italic'>geijegi billatzia,</hi></p>
<p><hi rend='Italic'>ezer baga gelditzea.</hi></p>
        </body>
      </text>
      <text>
        <body>
<p><hi rend='Bold'>65.</hi></p>
<p><hi rend='Bold'>Baso ta etxeko sagubak</hi></p>
<p><mentioned><hi rend='Italic'>(Ensayo de la Poesia bascongada en algunas Fábulas.</hi> 5)</mentioned></p>
<p>Sagu bi zelai baten</p>
<p>egozan gauzaak esaten.</p>
<p>Bata zan basokua,</p>
<p>bestia etxekua.</p>
<p>Dirautsa ak oneri:</p>
<p>—«Gura dozu etorri</p>
<p>neure lagun izatera,</p>
<p>toki bat eukitera?».</p>
<p>Dirautsa etxekuak,</p>
<p>sabel gaistokuak:</p>
<p>—«Baña emen mendijetan,</p>
<p>zelai ta ibarretan</p>
<p>zer dogu guk jango?</p>
<p>Ez deustazu emongo</p>
<p>gozo dan gauzarik,</p>
<p>ez koipe, ez eztirik».</p>
<p>Barriz basokuak</p>
<p>daukaz eregubak</p>
<p>etxekuari egiteko:</p>
<p>—«Nor nai baño obeto</p>
<p>bizi da gaur lurrian?</p>
<p>Ez dot orain artian</p>
<p>izan nik bildurrik,</p>
<p>ikara, ez izurik.</p>
<p>Nabil, bai, basuan</p>
<p>atsegin osuan,</p>
<p>ez dot, ez, arerijorik,</p>
<p>ez lo galduterik».</p>
<p>—«Guazan —dino etxekuak—,</p>
<p>jaaki basokuak</p>
<p>zer dirian ikustera</p>
<p>ta agiñak ezartera».</p>
<p>Maija zan an ipini</p>
<p>eta zer ez zan ikusi?</p>
<p>Sagar eta urrak,</p>
<p>mispilla ta intxaurrak,</p>
<p>okaran asko, madari,</p>
<p>eta sabel gosiari</p>
<p>emon al guztija.</p>
<p>—«O bazkari andija!</p>
<p>—dirautsa etxekuak—,</p>
<p>janari ez gozuak,</p>
<p>argal eta otzak,</p>
<p>likiñ eta motzak</p>
<p>ipini dituzu:</p>
<p>besterik ez dozu?</p>
<p>O neure anaija!</p>
<p>Zuri etxe-maija</p>
<p>jatort emotia</p>
<p>ta eskertsu izatia.</p>
<p>Erdu gaur neure etxera</p>
<p>pozez ikustera</p>
<p>andiki janarijak,</p>
<p>aberats, ugarijak,</p>
<p>ezti ta koipia,</p>
<p>urdai ta gaztaia.</p>
<p>Ase zaitez emen,</p>
<p>ez dozu, ez, jan len</p>
<p>onlango jaakirik,</p>
<p>ez ain bizkorgarririk.</p>
<p>Mustur koipetubak,</p>
<p>bizaar miazkaubak.</p>
<p>Au da bai bazkarija!</p>
<p>Arto eta garija</p>
<p>dagoz ganbaretan;</p>
<p>nabil bazterretan</p>
<p>ekusten zer dagoan,</p>
<p>nai badot gero joan</p>
<p>astiro lotara,</p>
<p>oe bigunetara».</p>
<p>Alan etxe sagubak,</p>
<p>laban barritxubak.</p>
<p>Onik onenian</p>
<p>usten ezebenian</p>
<p>jatorke katuba</p>
<p>dana atzamartuba.</p>
<p>Etxekua iges dua,</p>
<p>zurturik basokua;</p>
<p>arkitu ezin zulorik,</p>
<p>dabill larriturik</p>
<p>txilijoz gaixua,</p>
<p>bildurrez igarua.</p>
<p>Katu bizartsubak</p>
<p>ta oin arinekuak</p>
<p>an deutsa esesten,</p>
<p>ozta dau igesten.</p>
<p>—«Lagun zoratuba,</p>
<p>donga azartuba,</p>
<p>emen zara bizi?</p>
<p>Guzurtzarrak niri?</p>
<p>Zagoz, bai, zu emen,</p>
<p>banua len bait len</p>
<p>ni neure basora</p>
<p>bizi bakezkora».</p>
<p>Alan deutsa esaten</p>
<p>ta agurra egiten</p>
<p>etxe sagubari.</p>
<p>Onek gero basokuari:</p>
<p>—«Egon zaite, arren,</p>
<p>oraindino emen,</p>
<p>ditut nik zainduko</p>
<p>ta ondo gordeko</p>
<p>gelako atiak,</p>
<p>bere sarbidiak.</p>
<p>Zergaitik iges ez</p>
<p>—dirautsa aserrez—,</p>
<p>dozu gaur beinguan?</p>
<p>Zegaiti lapikuan</p>
<p>zara geratu zu?</p>
<p>Zelan ez dakizu</p>
<p>igesa artuten,</p>
<p>buruba gordeten?».</p>
<p>Basotar gaixuak</p>
<p>dino: —« Zein gozuak</p>
<p>zure etxe jaakijak!</p>
<p>Bazkari, aparijak,</p>
<p>guztija arriskuba,</p>
<p>bildur ta izuba».</p>
<p>Egozan onetan,</p>
<p>orra nun an bertan</p>
<p>agur egitian</p>
<p>otsa dan atian.</p>
<p>Andra giltzeria</p>
<p>janen batzallia</p>
<p>gelan dan sartuten,</p>
<p>dituban ikusten</p>
<p>sagubak baturik.</p>
<p>Dana aserraturik,</p>
<p>nai ditu zapaldu</p>
<p>ta ostikoka galdu.</p>
<p>Ozta dabee igesten.</p>
<p>Asten da esaten</p>
<p>basoko saguba:</p>
<p>—«Ez naukak artuba,</p>
<p>emen ni ostera</p>
<p>eztija jaatera.</p>
<p>O, adiskidia,</p>
<p>lagun saltzallia!</p>
<p>Au da zure jana?</p>
<p>Ai, mendi laztana!</p>
<p>O, zelai maitia!</p>
<p>Zubena bakia.</p>
<p>Ez dozube katurik,</p>
<p>ez giltzen soñurik.</p>
<p>Zagoz zu koipetan,</p>
<p>ta ni basuetan».</p>
<p><hi rend='Italic'>Bijotza kezkaturik</hi></p>
<p><hi rend='Italic'>ta arriskuz beterik</hi></p>
<p><hi rend='Italic'>daguan atsegiña</hi></p>
<p><hi rend='Italic'>guztiz da samiña</hi>.</p>
<p><mentioned>(<hi rend='Italic'>Peru Abarka</hi>, eskuizkribua, 46. or.)</mentioned></p>
<p>Sagu bi zelai baten</p>
<p>egozan gauzak esaten.</p>
<p>Bata zan basokua,</p>
<p>bestia etxekua.</p>
<p>Dirautsa ak oni:</p>
<p>—«Gurozu neugaz etorri?».</p>
<p>—«Bai, ordu onian,</p>
<p>adiskide usainian.</p>
<p>Baña emen kanpuetan,</p>
<p>zelai-basuetan,</p>
<p>zer dogu guk jango?</p>
<p>Ezdeustazu emongo</p>
<p>ona dan gauzarik,</p>
<p>Ez koipe, ez eztirik».</p>
<p>Basoko sagubak</p>
<p>daukaz palagubak</p>
<p>etxekuari esateko:</p>
<p>—«Ni baño nor obeto</p>
<p>bizi da lurrian?</p>
<p>Ez dot neure bizian</p>
<p>izan nik bildurrik,</p>
<p>ez, ez katigurik.</p>
<p>Nago neure basuan</p>
<p>atseren osuan.</p>
<p>Ez dot arerijorik:</p>
<p>ezta galdu lorik».</p>
<p>Darraiko etxekua</p>
<p>basoko jatekua</p>
<p>ikusteko guriaz</p>
<p>jan barri gosiaz.</p>
<p>Maija imini zan.</p>
<p>Zer ikusi etzan?</p>
<p>Bazkari ugarija,</p>
<p>eder ta garbija.</p>
<p>Sagar eta urrak,</p>
<p>mispilla ta intxaurrak,</p>
<p>okaran ta madari,</p>
<p>Eta sabel gaixuari</p>
<p>emon al guztia.</p>
<p>O bazkari andija!».</p>
<p>Dirautsa etxekuak:</p>
<p>—«Jaaki ikustekuak;</p>
<p>Niretzat, baña, otzak.</p>
<p>Argalak eta motzak.</p>
<p>O neure anaija!</p>
<p>Zuri neure maija</p>
<p>jatort emotia,</p>
<p>ta eskertsu izatia».</p>
<p>Darua, bada, etxera</p>
<p>eta emen emotera</p>
<p>andiki janarijak,</p>
<p>aberats ta ugarijak.</p>
<p>Koipia eta eztija,</p>
<p>gaztae ta urdaija.</p>
<p>—«Ase zaite emen,</p>
<p>eztozu alan jan len.</p>
<p>Eztago basuan,</p>
<p>ez zuben kobauan</p>
<p>onlango aparirik.</p>
<p>Musturrak koipeturik,</p>
<p>bizarrak miazketan,</p>
<p>eztarria garbietan.</p>
<p>Auxe bai bazkaria!</p>
<p>Arto eta garija</p>
<p>jan ala ganbaretan;</p>
<p>gabaz oramaijetan</p>
<p>ikusten zer daguan.</p>
<p>Ta gura bogu juan</p>
<p>geroago lotara,</p>
<p>oe utsetara.</p>
<p>Eztago, ez, itxirik</p>
<p>guretzat maratillarik.</p>
<p>Ate inzirrikatuba</p>
<p>da bide adjutuba».</p>
<p>Oneek zituban esaten,</p>
<p>goi ta be erabilten,</p>
<p>etxeko sagubak.</p>
<p>Ta orra nun katubak</p>
<p>deutseen jarraituten</p>
<p>ta atzamarrak ezarten.</p>
<p>Etxekuak iges eban,</p>
<p>basokuak ezieban</p>
<p>topau zurkulurik.</p>
<p>Beebillen estuturik</p>
<p>Txillijoka gaixua</p>
<p>Guztija igarua.</p>
<p>Nekez da ezkutetan</p>
<p>tresna zuluetan.</p>
<p>Dirautsa lagunari:</p>
<p>—«Zetako nakartzu ni</p>
<p>leku oneetara?</p>
<p>Nua neure etxera;</p>
<p>egon zaite zu emen</p>
<p>bizarrak koipetuten».</p>
<p>—«Ez —dino etxekuak,</p>
<p>geitubaz eregubak—,</p>
<p>zagoz aldi baten</p>
<p>oraindino, bai arren.</p>
<p>Dakit katuben barri,</p>
<p>iges dodalako sarri.</p>
<p>Egon zaite jaten zu;</p>
<p>Ni izango natxatzu</p>
<p>ateen jaolia</p>
<p>Ta katu begiralia».</p>
<p>Alan jardunakaz,</p>
<p>ta berba labanakaz</p>
<p>sagutxu basokua</p>
<p>barriro badua</p>
<p>billetan jaakija,</p>
<p>eta zelatarija</p>
<p>beragaz batera.</p>
<p>Baña juake atera</p>
<p>giltzera andria.</p>
<p>An da esturia.</p>
<p>Lapiko barruban</p>
<p>basokua eguan</p>
<p>guztia sarturik,</p>
<p>sabela beterik.</p>
<p>Nai dau iges egin</p>
<p>baña ezin dau, ez, arin;</p>
<p>oñak koipaturik,</p>
<p>bidiak labandurik</p>
<p>da bildur ta ikara</p>
<p>juan ez dedin ara</p>
<p>etxe-giltzeria:</p>
<p>O ze ikaria!</p>
<p>Dago ezkutuban</p>
<p>lapiko barruban,</p>
<p>ezta azartuten</p>
<p>arnasa artuten.</p>
<p>Bere zorionez</p>
<p>ez juako ara, ez.</p>
<p>Jatorko laguna</p>
<p>Sagu Etxe-jauna</p>
<p>eta onek aserrez,</p>
<p>—«Zegaiti —dino— iges</p>
<p>eztozu beinguan?</p>
<p>Zegaiti lapikuan</p>
<p>zara geratu zu?</p>
<p>Zelan eztakizu</p>
<p>igesa artuten,</p>
<p>buruba gordeten?».</p>
<p>Basotar gaixuak</p>
<p>dino: «Ze gozuak</p>
<p>emengo jaakijak</p>
<p>eta edaarijak.</p>
<p>O adiskidia!</p>
<p>A bai ze goria</p>
<p>dan zure jaana!</p>
<p>Ai baso laztana,</p>
<p>ai kanpo maitia!</p>
<p>Zein zaran obia!</p>
<p>Eztozu, ez, katurik,</p>
<p>ez neska giltzerarik</p>
<p>dator koipe billa:</p>
<p>gitxiarren ni illa</p>
<p>iza-ez naz koipetan</p>
<p>ezta basuetan</p>
<p>onlango arriskurik.</p>
<p>Laguna, niri ez deirik</p>
<p>gejago iños egin».</p>
<p>Ezta au, ez, ipuin</p>
<p>guzurrez asmauba,</p>
<p>bai egijaztuba.</p>
<p><hi rend='Italic'>Bijotza kezkaturik</hi></p>
<p><hi rend='Italic'>eta arriskuz beterik</hi></p>
<p><hi rend='Italic'>daguan atsegiña</hi></p>
<p><hi rend='Italic'>ezta zindo-piña</hi>.</p>
<p><hi rend='Bold'>Baso eta etxe saguak</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>3)</mentioned></p>
<p>Sagu bi zelai baten</p>
<p>egozan kontubak esaten:</p>
<p>Bata zan basokua,</p>
<p>bestia etxekua.</p>
<p>Esaten deutsa ak oni:</p>
<p>—«Nai dozu zuk etorri</p>
<p>Nire lagun izatera?</p>
<p>Eta leku eder batera?».</p>
<p>Dirautsa sagu etxetijak,</p>
<p>ergel eta burutijak:</p>
<p>—«Baña emen mendijetan,</p>
<p>leza illun barruetan,</p>
<p>zer ete dogu guk jango?</p>
<p>Ez deuztazu, ez, emongo</p>
<p>gozua dan gauzarik,</p>
<p>ez koipe, ez eztirik».</p>
<p>Barriro basokuak</p>
<p>an daukaz palagubak</p>
<p>etxekuari esateko:</p>
<p>—«Nor ni baño obeto</p>
<p>bizi ete da lurrian?</p>
<p>Ez dot nik neure bizijan</p>
<p>izan iñoz bildurrik,</p>
<p>ikara, ez izurik.</p>
<p>Nago neure basuan</p>
<p>bake ta atsegin osuan:</p>
<p>ez daukat arerijorik,</p>
<p>ez dot nik iñoz galdu lorik.</p>
<p>—«Guazan —diño etxekuak—</p>
<p>janari basokuak</p>
<p>zer dirian ikustera</p>
<p>ta agiñak ezartera».</p>
<p>Maija eben imiñi:</p>
<p>zer ez zan an ikusi?</p>
<p>Sagarrak eta urrak,</p>
<p>mispilla ta intxaurrak,</p>
<p>okaran, madari</p>
<p>ta sabel gosiari</p>
<p>emon legijon guztija.</p>
<p>—«Bestelako baskarija!</p>
<p>—dirautsa etxekuak—.</p>
<p>Janari basokuak</p>
<p>argal eta otzak,</p>
<p>likits eta motsak</p>
<p>dakusdaz imiñirik.</p>
<p>Ez daukazu besterik?</p>
<p>O neure anaija!</p>
<p>Zuri etxeko maija</p>
<p>jaot gaur emotia,</p>
<p>ta eskertsu izatia.</p>
<p>Erdu nire etxera</p>
<p>poz pozik ikustera</p>
<p>andiki janarijak,</p>
<p>bero ta ugarijak.</p>
<p>Koipia ta eztija,</p>
<p>gaztaia ta urdaija,</p>
<p>lukainka, zeziña,</p>
<p>guztija fin fiña.</p>
<p>Mosuak koipeturik,</p>
<p>bizarrak eztiturik,</p>
<p>sabela berua.</p>
<p>Au bai jatekua!</p>
<p>Au bai bazkarija!</p>
<p>Arto eta garija</p>
<p>daukadaz ganbaretan:</p>
<p>nabil oramaijetan</p>
<p>ikusten zer daguan:</p>
<p>eta nai badot juan</p>
<p>aseta lotara</p>
<p>oe bigunetara,</p>
<p>nok niri eragotzi?</p>
<p>Onelan bizi naz ni».</p>
<p>Oneek etxe sagubak,</p>
<p>laban ta barritsubak</p>
<p>eutsazan esaten,</p>
<p>goi ta be erausten.</p>
<p>Onik onenian</p>
<p>jaten egozanian</p>
<p>jatorke katuba,</p>
<p>baltz ta bizartsuba.</p>
<p>Etxekuak iges egin,</p>
<p>basokuak larriz ezin</p>
<p>aurkitu zurkulurik:</p>
<p>ebillen larriturik</p>
<p>txillijoz gizajua,</p>
<p>bildurrez igarua.</p>
<p>Gitxik egin eban</p>
<p>atrapau ez ebanian</p>
<p>katu bizartsubak</p>
<p>eta erpetsubak.</p>
<p>Dirautsa basotijak,</p>
<p>koldar ta bildurtijak:</p>
<p>—«Lagun zoratuba,</p>
<p>au dok ire lekuba?</p>
<p>Ago, nai badok emen</p>
<p>bizarrak koipetuten.</p>
<p>Nora nok ekarri?</p>
<p>¡Ai baneusk igarri!».</p>
<p>Au deutsa esaten</p>
<p>ta agur egiten.</p>
<p>Berba egiten dau lagunak,</p>
<p>etxeko sagu jaunak,</p>
<p>ta dirautsa aserrez:</p>
<p>—«Zergaitik iges ez</p>
<p>dozu zuk beinguan?</p>
<p>Zergaitik lapikuan</p>
<p>zara gelditu zu?</p>
<p>Zelan ez dakizu</p>
<p>igesa artuten?</p>
<p>Buruba zainduten?».</p>
<p>Basotar saguak</p>
<p>dirautsa: —«Gozuak</p>
<p>zure janarijak,</p>
<p>koipe ta eztijak!</p>
<p>O adiskidia!</p>
<p>Lagun saltzallia!</p>
<p>Au da zure jana?</p>
<p>Ai mendi laztana!</p>
<p>Zein zarian obia!</p>
<p>O baso neuria!</p>
<p>Ez dago an katurik,</p>
<p>ez giltzen soñurik.</p>
<p>Zagoz zu koipetan,</p>
<p>Ta ni basuetan».</p>
<p><hi rend='Italic'>Bijotza kezkaturik</hi></p>
<p><hi rend='Italic'>Ta arrizkuz beterik</hi></p>
<p><hi rend='Italic'>daguan atsegiña</hi></p>
<p><hi rend='Italic'>guztiz da samiña.</hi></p>
        </body>
      </text>
      <text>
        <body>
<p><hi rend='Bold'>66.</hi></p>
<p><hi rend='Bold'>Txakur-katubak</hi></p>
<p><mentioned><hi rend='Italic'>(Ensayo de la Poesia bascongada en algunas Fábulas.</hi> 6)</mentioned></p>
<p><mentioned>(Ibañez de la Renteria, <hi rend='Italic'>Fábulas en verso castellano</hi>. 3)</mentioned></p>
<p>Txakur-katubak nok sinistu?</p>
<p>Egozan erretillu baten</p>
<p>alkarregaz bakez jaten;</p>
<p>eta ez zirian irritu.</p>
<p>Ugazabak laster deitu</p>
<p>eutsan gizon bati:</p>
<p>—«Erdu —dirautsa—, zegaiti</p>
<p>oneek gorroto izanik</p>
<p>alkarri, eta eukirik</p>
<p>jatorriz aserria,</p>
<p>zelan orain bakia</p>
<p>deuskube agertuten?</p>
<p>Ete deutsazu igarten</p>
<p>ipuin onek dinuana?</p>
<p>—«Bai, ene gizon laztana</p>
<p>—esaten deutsa deitubak—,</p>
<p>zer ezin leike ekandubak?</p>
<p>Biaztun bera eztitu,</p>
<p>gizon sutsuba otzitu,</p>
<p>aser erraza bigundu</p>
<p>eta okerrena zuzendu.</p>
<p>Au lei benetan oituriak</p>
<p>ta onian jardun guriak».</p>
<p><hi rend='Bold'>Txakurra ta katua</hi></p>
<p><mentioned>(Bizenta Mogel, <hi rend='Italic'>Ipui Onac</hi>, 5)</mentioned></p>
<p>Txakur-katuak, nork sinistu?</p>
<p>Zeuden bein erretillu batean</p>
<p>alkarrekin jaten pakean,</p>
<p>ta ez ziran batere <hi rend='Italic'>tximistu.</hi></p>
<p>Etxeko jaunak bertatik</p>
<p>auzokoai, erakusteko zergatik,</p>
<p>deiturik, abiatzen zaie esaten:</p>
<p>—«Nola ez dituzute ekusten</p>
<p>etsai gogor bi paketurik,</p>
<p>eta mai batean alkarturik?</p>
<p>Txakur ta katua adiskide,</p>
<p>balira bezela senide?</p>
<p>Zer egin ez lezake ekanduak,</p>
<p>eta gauza batera oituak?</p>
<p>Beazuna bera eztitu:</p>
<p>gizon sutsua otzitu:</p>
<p>Aserre erraza bigundu:</p>
<p>okerrena ere zuzendu».</p>
<p><hi rend='Bold'>Txakur-katu adiskideak</hi></p>
<p><mentioned>(J.M. Zabala, <hi rend='Italic'>Fábulas en dialecto Vizcaino</hi>)</mentioned></p>
<p>Txakur-katuak —nok sinistu?—</p>
<p>egozan bein erretillu baten</p>
<p>alkarren bakean jaten,</p>
<p>ta etzirean ezer kiskitu.</p>
<p>Etseko jauna bertatik</p>
<p>auzokoai esateko zegaitik,</p>
<p>deiturik, asten jake esaten:</p>
<p>—«Ta, ez dozuez ikusten</p>
<p>arerio bi baketurik,</p>
<p>eta mai baten alkarturik?</p>
<p>txakur katuak, ta adiskide,</p>
<p>balira legetxe senide?</p>
<p>Zer egin ez leike ekanduak,</p>
<p>eta gauza batera oituak?</p>
<p>Beaztuna bera eztitu:</p>
<p>gizon sutsua otzitu:</p>
<p>aserre erraza bigundu:</p>
<p>okerrena bere zuzendu.</p>
<p><hi rend='Bold'>Txakurra ta katua</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>8)</mentioned></p>
<p>Txakurra ta katua, nok sinistu?</p>
<p>Egozan bein erretillu baten,</p>
<p>alkarregaz bakian jaten,</p>
<p>eta ez zirian bat bere aserratu.</p>
<p>Etxeko jaunak beriala deitu</p>
<p>eutsan ikusteko auzoko bati.</p>
<p>—«Erdu ona —dirautsa—, zergaiti,</p>
<p>oneek alkar ikusi ezinik,</p>
<p>txakur ta katu izanik,</p>
<p>ta jaten ontzi batetik?</p>
<p>Ez ete deutsazu zuk igarten,</p>
<p>ipuin onetan zer dan adituten?».</p>
<p>—«Bai, bai, neure gizona</p>
<p>—esaten deutsa deituak—,</p>
<p>zer egin ez leike ekanduak?</p>
<p><hi rend='Italic'>Biaztuna bera eztitu:</hi></p>
<p><hi rend='Italic'>Gizonik sutsuena otzitu;</hi></p>
<p><hi rend='Italic'>aserratuten erraza bigundu:</hi></p>
<p><hi rend='Italic'>ta okerrena bere zuzendu.</hi></p>
<p><hi rend='Italic'>Au egin leike egijaz oituriak</hi></p>
<p><hi rend='Italic'>Eta gauza oneetan jardutiak».</hi></p>
        </body>
      </text>
      <text>
        <body>
<p><hi rend='Bold'>67.</hi></p>
<p><hi rend='Bold'>Katamotza ta txakurra</hi></p>
<p><mentioned><hi rend='Italic'>(Ensayo de la Poesia bascongada en algunas Fábulas.</hi> 7)</mentioned></p>
<p><mentioned>(Ibañez de la Renteria, <hi rend='Italic'>Fábulas en verso castellano</hi>. 50)</mentioned></p>
<p>Kaijola burdintsuban</p>
<p>katamotz uzu bat eguan sarturik</p>
<p>Ekusala txakurra ondo askaturik,</p>
<p>kate baga, jolas eta parlanzuban.</p>
<p>Desbardintasuna ikusi ebanian</p>
<p>sartu zan kata-motza aserrian,</p>
<p>zeruba besuakaz gura eban artu,</p>
<p>ta eukazan burdinak urratu.</p>
<p>Dino, bada, diadarrez,</p>
<p>biraoz, araoz, orruaz ta aserrez</p>
<p>—«Zelan ni, ain itzaltsu ta arina izanik,</p>
<p>nago emen ain estu ta katigu?</p>
<p>Zara argal, erkina niretzat zu,</p>
<p>ez dozu nire aginte, atzamar, ez zanik.</p>
<p>Daukazu, guztijaz, aldi gozagarrija,</p>
<p>ara ta onako bizitza ibiltarija.</p>
<p>Eta ni atsakabez,</p>
<p>burdin barruban naukeela bildurrez.</p>
<p>—«Ondo da —dino txakurrak—, ez zurtu</p>
<p>egotiaz zu orrelan, ta ni askatu.</p>
<p>Zu zara atzapartsu odol zalia.</p>
<p>Ni barriz, gizon ta etxe zainlia.</p>
<p>Ez paziña bere alakua</p>
<p>ezin ni izan neinde zu baxen gaistua.</p>
<p>Bazter guztietan sartu daruazu izuba</p>
<p>zarialako malmutz, erale ta uzuba.</p>
<p>Iñok ez dauka, ez, nire bildurrik.</p>
<p>Agaiti nakutsu orain ain askaturik».</p>
<p>Moralidad</p>
<p><hi rend='Italic'>Zetako dira indar ta putzak lurrian</hi></p>
<p><hi rend='Italic'>izango badira beti geure kaltian?</hi></p>
<p><hi rend='Italic'>Bazara kata-motza legez kaltetsuba</hi></p>
<p><hi rend='Italic'>izango bere zara gero katetuba.</hi></p>
<p><hi rend='Bold'>Kata-motza ta Zakurra</hi></p>
<p><mentioned>(Bizenta Mogel, <hi rend='Italic'>Ipui Onac</hi>, 6)</mentioned></p>
<p>Kaiola burnitsuan</p>
<p>Katamotz <hi rend='Italic'>uzua</hi> zegoan sarturik,</p>
<p>zekusala txakur bat pozturik</p>
<p>kate gabe, jolas, eta <hi rend='Italic'>parlanzuan</hi>.</p>
<p><hi rend='Italic'>Desberdintasuna</hi> ekusi zuenean,</p>
<p>sartu zan katamotza aserrean,</p>
<p>zerua besoz nai du arrapatu,</p>
<p>eta zeduzkan burniak urratu.</p>
<p>Diotsa bada deadarrez,</p>
<p>biraoz, araoz, eta aserrez:</p>
<p>—«Nola ni ain itzaltsu ta ariña izanik</p>
<p>naukate emen estu, ta gatigu?</p>
<p>Zera nerekiko argala zu,</p>
<p>Ez dezulako nere atzapar, ez zañik.</p>
<p>Dezu ala ere aldi gozagarria</p>
<p>Ara ta onako bizitza ibiltaria.</p>
<p>Berriz ni atsekabez,</p>
<p>burni artean naukatela beldurrez».</p>
<p>—«Ondo da —dio txakurrak—, ez arritu</p>
<p>egotea zu orrela, ta ni askatu:</p>
<p>zera atzapartsu ta odol zalea,</p>
<p>ni gizon ta etxeen gordetzallea.</p>
<p>Ezpaziña ere alakoa,</p>
<p>ezin izan nindeke zu bezein gaiztoa.</p>
<p>Sartzen diezu guziai beldurra:</p>
<p>egia da au, ta ez gezurra.</p>
<p>Zertako dira indar ta putzak lurrean</p>
<p>izango badira beti gure kaltean?</p>
<p>Zenbat obeago bigun izaitea,</p>
<p>ta biotz errukitsua agertzea?</p>
<p>Ez dezu nai katearik?</p>
<p>Ez bada inoiz egin kalterik.</p>
<p><hi rend='Bold'>Katamotz uzu kaiolatua, ta txakur etse-jagola askatua</hi></p>
<p><mentioned> (J.M. Zabala, <hi rend='Italic'>Fábulas en dialecto Vizcaino</hi>)</mentioned></p>
<p>Kaiola burdintsuan</p>
<p>katamotz uzua dago sarturik,</p>
<p>dakusala txakur bat pozturik</p>
<p>kate bagarik, eta parlantzuan:</p>
<p>Gora-beera au ikusi ebanean</p>
<p>sartu zan katamotza aserrean.</p>
<p>Zerua berez nai dau arrapatu,</p>
<p>eta eukazan burdiñak urratu.</p>
<p>Dino, bada, deadarrez</p>
<p>(biraoz, ta araoz, ta) asarrez:</p>
<p>—Zelan ain itzal-arina n'izanik,</p>
<p>najaukek emen estu ta katigu?</p>
<p>Niretzat, az, txakur, gauz'ez, katibu,</p>
<p>ez doana ez erparik, ez zanik.</p>
<p>Alan bere, ire alegerea!</p>
<p>Ara ta onako eure bizitzea!</p>
<p>Ni barriz atsakabez</p>
<p>burdina artean emen naibagez...</p>
<p>—Ondo dok —diño txakurrak— (parkatu)</p>
<p>egotea eu orlan, ni askatu.</p>
<p>Az erpatsua, ta odol zalea:</p>
<p>neu gizon etxeen jagontzallea.</p>
<p>Ta ezpaintz alangoa</p>
<p>ez natzak ni eu baxen mistoa.</p>
<p>Euk sartzen deutsek guztiai bildurra:</p>
<p>egia dok au, eta ez guzurra».</p>
<p>Zetakoira indar-putsak lurrean</p>
<p>izango baira norberen kaltean?</p>
<p>Zeinbat obe biguntxu izatea</p>
<p>ta biotz errukiorra agertzea?</p>
<p>Ez dozu nai katerik?</p>
<p>Ez bada zuk iños egin kalterik.</p>
<p><hi rend='Bold'>Katamotza eta txakurra</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>4)</mentioned></p>
<p>Kaijola burdiñazkuan</p>
<p>katamotz bat eguan sarturik,</p>
<p>ikusten txakurra ondo askaturik</p>
<p>katee baga, jolas ta parlantzuban.</p>
<p>Desbardintasuna ikusi ebanian</p>
<p>sartu zan katamotza aserrian.</p>
<p>Zeruba besuakaz nai dau artu</p>
<p>eta eukazan burdiñak urratu.</p>
<p>Dirautsa diadarrez</p>
<p>biraoz, araoz, erneguz ta aserrez:</p>
<p>—«Zelan ni, ain itzaltsu ta ariña izanik,</p>
<p>nago emen ain estu ta katigu?</p>
<p>Txakur zatarra, zer zara zu?</p>
<p>Ez daukazu nire atzapar, ez zanik:</p>
<p>daukazu bizitza gozagarrija,</p>
<p>ara eta ona ibiltarija.</p>
<p>Eta ni atsakabez</p>
<p>burdiña artian nauke bildurrez».</p>
<p>—«Ondo da —diño txakurrak— ez ikaratu,</p>
<p>egotiaz zu orrelan eta ni askatu.</p>
<p>Zara erpekari ta odol zalia;</p>
<p>ni gizon ta etxe gordetzallia.</p>
<p>Ez baziña bere zu alakua</p>
<p>ezin izan nindeke zulako gaiztua.</p>
<p>Bazter guztijetan sartzen dozu <hi rend='Italic'>izuba</hi></p>
<p>Zarialako malmutz, eralla ta <hi rend='Italic'>uzua</hi></p>
<p>Ez dauka barriz iñok nire bildurrik.</p>
<p>Agaitik nakutsu ni askaturik.</p>
<p><hi rend='Italic'>Zetarako dira indar ta putzak lurrian</hi></p>
<p><hi rend='Italic'>izango badira gero geure kaltian?</hi></p>
<p>Ez dozu nai katerik?</p>
<p>Ez bada iñoz egin kalterik.</p>
        </body>
      </text>
      <text>
        <body>
<p><hi rend='Bold'>68.</hi></p>
<p><hi rend='Bold'>Lapurrak eta ollaarra</hi></p>
<p><mentioned><hi rend='Italic'>(Ensayo de la Poesia bascongada en algunas Fábulas.</hi> 8)</mentioned></p>
<p><mentioned>(Ibañez de la Renteria, <hi rend='Italic'>Fábulas en verso castellano</hi>. 48)</mentioned></p>
<p>Etxe baten lapurrak zirian sartu,</p>
<p>gura zituben bazterrak aratu</p>
<p>goiti asi ta beera,</p>
<p>gero bere ez eben ezer atera.</p>
<p>Ollaar zar bat bai, ze izakarija!</p>
<p>Baña lapurrentzat onada guztija.</p>
<p>—«Artu daigun —zinuen—, lumati-ederra,</p>
<p>gangor gorri, allatsu, buru-arrua,</p>
<p>aragiz lodi, mamintsu, mardua;</p>
<p>guretzat izango da gaur eperra.</p>
<p>Zelango aparija</p>
<p>gozatuteko sabel salo ta jaatija!».</p>
<p>Beeroien ollaar gaixua iltera,</p>
<p>lapiko baten egosten imintera.</p>
<p>Emon eutsan ollaarrak illetiari</p>
<p>bijotza bigundutiarren lapurrari.</p>
<p>—«Zetako nozube ni? Gizonak,</p>
<p>ez ditut aragi samur, ez onak».</p>
<p>Guztija alperrik</p>
<p>lapurrak ezdabelako errukirik.</p>
<p>Ollaarrak ekin ta ekin ostera:</p>
<p>—«Zetako naruazube ni iltera?</p>
<p>Artu banenduzube ollasko nintzanian</p>
<p>samurra izango nintzan ezpanian.</p>
<p>Ill dedilla egazti bigun ta gozua.</p>
<p>Ollaar zaarra, ze janari zozua!.</p>
<p>Nakutsube zaarturik,</p>
<p>gogor, gauza ez ta zaaldurik.</p>
<p>Ez naz bizi ni inoren kaltian;</p>
<p>Gizonak esnaatu daruadaz gabian.</p>
<p>Bizi nasala banaz zerbaitako</p>
<p>baña ilten banozube, ez ezertako.</p>
<p>Nire soñuba da ondo entzuna,</p>
<p>iratzartubaz emon daruat zenzuna».</p>
<p>—«Ori da egitekua!</p>
<p>Zeuk emon dozu epai iltekua.</p>
<p>Dituzula gizonak iratzartuten?</p>
<p>Eta jagi ditezan gabaz igituten?</p>
<p>Ori dinozu lapurren aurrian?</p>
<p>Galduba zara euren batzaarrian.</p>
<p>Orretan dago bai gure kaltia.</p>
<p>Zuretzat geratuten da iltia».</p>
<p><hi rend='Italic'>Moralidad</hi></p>
<p>Gaistaginak ezdau gura argirik,</p>
<p>ez da bere izatia ezaguna;</p>
<p>okerrerako nai dau illuna</p>
<p>eta ez eukitia ikuslarik.</p>
<p><hi rend='Bold'>Lapurrak eta ollarra</hi></p>
<p><mentioned>(Bizenta Mogel, <hi rend='Italic'>Ipui Onac</hi>, 3)</mentioned></p>
<p>Etxe batean lapurrak ziran sartu;</p>
<p>nai zituzten bazterrak aztertu</p>
<p>goi goitik eta bera;</p>
<p>gero ere ez zuten ezer atera:</p>
<p>ollar zar bat bai. <hi rend='Italic'>Ze izakaria!</hi></p>
<p>Baña lapurrentzat ona da guzia.</p>
<p>—«Artu dezagun —diote— <hi rend='Italic'>lumati ederra</hi>)</p>
<p>Gangor gorri, <hi rend='Italic'>allatsu</hi>, buru arroa,</p>
<p>aragiz lodi, mamintsu, mardoa,</p>
<p>guretzat izango da gaur eperra.</p>
<p>O nolako aparia!</p>
<p>Gozatzeko sabel goseberia».</p>
<p>Bazeramaten ollarra iltzera,</p>
<p>eltze batean egosten ipintzera.</p>
<p>Eman zion ollarrak negarrari,</p>
<p>biotza biguñtzeko lapurrari.</p>
<p>—«Zertako nauzute ni, o gizonak,</p>
<p>ezpaditut aragi samur ta onak!».</p>
<p>Ordea guzia alperrik,</p>
<p>lapurrak ez dutelako errukirik.</p>
<p>Ollarrak jardun ta jardun ber bera,</p>
<p>—«Zertako naramazute ni iltzera?</p>
<p>Artu baninduzute ollasko nintzanean,</p>
<p>samurra izango nintzan ezpañean.</p>
<p>Ill didilla ollanda biguñ ta gozoa.</p>
<p>Ollar zarra, ze <hi rend='Italic'>janari zozoa</hi>.</p>
<p>Nakutsute zarturik,</p>
<p>gogor, gauza ez, ta zaildurik.</p>
<p>Ez naiz bizi ni iñoren kaltean,</p>
<p>gizonak esnatzen ditut gabean.</p>
<p>Bizi naizala banaiz zerbaitako;</p>
<p>illtzen banazute, ez ezertako.</p>
<p>Nere soñua da txit aitua</p>
<p>ta iratzartzeko loak artua».</p>
<p>—«<hi rend='Italic'>Egitekoaren bizarra</hi>!</p>
<p>Gangor andiarekin aiz gangarra.</p>
<p>Euk eman dek iltzeko erabakia,</p>
<p>Ire lepoa izateko ebakia.</p>
<p>Dituala —diok— gizonak iratzartzen,</p>
<p>ta jaiki ditezen gabaz, soñutzen?</p>
<p>Ori berriz lapurren aurrean?</p>
<p>Galdua aiz gaur gure <hi rend='Italic'>batzarrean</hi>.</p>
<p>Eroa, orretan ziagok gure kaltea.</p>
<p>Iretzat bai orain iltea».</p>
<p><hi rend='Italic'>Gaiztagiñak ez du nai argirik,</hi></p>
<p><hi rend='Italic'>Ez da ere izaitea ezaguna:</hi></p>
<p><hi rend='Italic'>Okerrerako nai du illuna,</hi></p>
<p><hi rend='Italic'>ta ez idukitzea ekuslarik.</hi></p>
<p><hi rend='Bold'>Ollo soñularia ta lapurrak</hi></p>
<p><mentioned>(J.M. Zabala, <hi rend='Italic'>Fábulas en dialecto Vizcaino</hi>)</mentioned></p>
<p>Etxe baten lapurrak dira sartu,</p>
<p>gura dituez basterrak aratu</p>
<p>goi goitik eta bera.</p>
<p>Gero berè ez dabe ezer atera;</p>
<p>ollar zar bat bai: ze izakaria!</p>
<p>baia lapurrentzat ona guztia.</p>
<p>—«Artu jaiagun au geure ederra,</p>
<p>gangar gorri, panpar, buru arroa,</p>
<p>lumati, allatsu, lodi, mardoa,</p>
<p>guretzat izango dok gaur eperra.</p>
<p>Gaur bai guk ezteguak!».</p>
<p>Alan diñoe lapur txantxa-gurak.</p>
<p>Beeroen ollar zarra iltera,</p>
<p>lapikoan egosten imintera.</p>
<p>Emon eutsan ollarrak negarrari,</p>
<p>biotza biguntzeko lapurrari.</p>
<p>—«Zetako nozue ni, o gizonak!</p>
<p>ezpadodaz aragi samur-onak?».</p>
<p>Guztia alperrean,</p>
<p>lapurrak ez dau errukirik arean.</p>
<p>Ollarrak ekin ta ekin berbera:</p>
<p>—«Zetako naroazue neu iltera?</p>
<p>Artu baninduzue ollaskotan,</p>
<p>samur izango nintzan jatekotan.</p>
<p>Il bedi ollasko bigun-gozoa;</p>
<p>ollar zarra, ze jateko zozoa!</p>
<p>Nakutsue zarturik,</p>
<p>gogor, gauza-eza, eta zaildurik.</p>
<p>Ez naz bizi neu iñoren kaltean,</p>
<p>orduak iragartuten gabean.</p>
<p>Bizi nazala banaz zerbaitako;</p>
<p>ilten banozue ez ezetako.</p>
<p>Neure soñua da txito aitua,</p>
<p>ta iratzartzeko loak artua».</p>
<p>—«Eginaren bizarra!</p>
<p>Gangar andiagaz az gangarra.</p>
<p>Emon dok ilteko erabagia,</p>
<p>idun ori izateko ebagia.</p>
<p>Dozala gizonak iratzartuten,</p>
<p>jagi jitezan gabaz soñututen?</p>
<p>Ori barriz, lapurren aurrean?</p>
<p>Galdua az gaur geure batzarrean.</p>
<p>Orretantxe jagok gure kaltea;</p>
<p>t'iretzat, eroa, orain iltea».</p>
<p><hi rend='Italic'>Gaistogilleak eztau nai argirik,</hi></p>
<p><hi rend='Italic'>ezta berè izatea ezauna:</hi></p>
<p><hi rend='Italic'>okerrerako gura dau iluna,</hi></p>
<p><hi rend='Italic'>ta ez eukitea ekuslaririk.</hi></p>
<p><hi rend='Bold'>Lapurrak eta ollarra</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>5)</mentioned></p>
<p>Etxe baten lapurrak zirian sartu.</p>
<p>Nai zituezan bazterrak aztertu</p>
<p>goitik eta beera</p>
<p>baña ez eben ezer atera.</p>
<p>Ollar zar bat, bai. <hi rend='Italic'>Ze izakarija!</hi></p>
<p>Baña lapurrentzat ona da guztija.</p>
<p>—«Artu daigun —ziñuen—, lumati ederra</p>
<p>gangor gorri, allatsu, buru arrua,</p>
<p>aragiz lodi, mamintsu, mardua.</p>
<p>Guretzat izango da gaur eperra.</p>
<p>¡Zelako aparija!</p>
<p>Asetako gure gose andija».</p>
<p>Beeroien ollar gisajua iltera,</p>
<p>lapiko baten egosten imintera.</p>
<p>Emon eutsan ollarrak negarrari,</p>
<p>bijotza biguntzeko lapurrari.</p>
<p>Zetarako nozube ni, neure gizonak,</p>
<p>ez badaukadaz aragi samur, ez onak?».</p>
<p>Baña guztija alperrik,</p>
<p>lapurrak ez daukelako errukirik.</p>
<p>Ollarrak ekin ta ekin ostera:</p>
<p>—«Zetarako naruazube ni iltera?</p>
<p>Artu baninduzue ollasko nintzanian,</p>
<p>Samurra izango nintzan ezpanian.</p>
<p>Ill dedilla ollanda bigun ta gozua.</p>
<p>Baña, ollar zaarra? <hi rend='Italic'>A ze janari zozua!</hi></p>
<p>Ikusten nozube zaarturik</p>
<p>Gogor, gauza ez, eta zaldurik.</p>
<p>Ez naz bizi ni iñoren kaltian:</p>
<p>gizonak esnaatuten ditut gabian.</p>
<p>Bizi nazanian banaz zerbaiteko;</p>
<p>Baña ilten banozube, ez ezetako.</p>
<p>Nire soñua da ondo entzuna;</p>
<p>Iratzartuaz emoten dot zentzuna.</p>
<p><hi rend='Italic'>Egitekuaren bizarra!</hi></p>
<p>Dirautse lapurrak: —«A ollar gangarra!</p>
<p>Euk emon dok ilteko erabagija,</p>
<p>ez bageunka bere gose andija.</p>
<p>Dituala, diñok, gizonak iratzartuten,</p>
<p>ta jagi ditezan gabaz soñututen?</p>
<p>Ori geijago dana, lapurren aurrian?</p>
<p>Galduba az, bai, gure batzarrian.</p>
<p>Orretan jagok, erua, gure kaltia;</p>
<p>eta iretzat bere bai orain iltia.</p>
<p><hi rend='Italic'>Gatxgiñak ez dau gura argirik,</hi></p>
<p><hi rend='Italic'>eta ain gitxi izatia ezaguna;</hi></p>
<p><hi rend='Italic'>okerrerako nai dau illuna,</hi></p>
<p><hi rend='Italic'>ta ez eukitia ikuslarik.</hi></p>
        </body>
      </text>
      <text>
        <body>
<p><hi rend='Bold'>69.</hi></p>
<p><hi rend='Bold'>Baserritar ta basaurdia</hi></p>
<p><mentioned><hi rend='Italic'>(Ensayo de la Poesia bascongada en algunas Fábulas.</hi> 9)</mentioned></p>
<p><mentioned>(Ibañez de la Renteria, <hi rend='Italic'>Fábulas en verso castellano</hi>. 45)</mentioned></p>
<p>Baserritar bati basaurdiak</p>
<p>Egin eruakozan soluan</p>
<p>kalte asko gari eta artuan</p>
<p>ta igesten eutsan aberiak.</p>
<p>—«Zer? —dino—; Ez aut nik artuko</p>
<p>ta nos edo nos eskuratuko?».</p>
<p>Etorten jakon gabaz sarri,</p>
<p>alango baten eskubak ezarri</p>
<p>eutsazan sendo zorijonian,</p>
<p>ipinten ebala bere mendian.</p>
<p>Ebaten deutsa ezker belarrija</p>
<p>isten dabela lotsagarrija:</p>
<p>bialduten dau alan basora</p>
<p>etorri ez zedin ostera solora.</p>
<p>Osatu jakonian ondo zaurija,</p>
<p>ezpeeukan bere lengo belarrija,</p>
<p>jazo jakonaz ondo azturik,</p>
<p>ikusi eban soluan sarturik,</p>
<p>zaindu eban beste gau baten</p>
<p>ta ediro eban artuak ebaten.</p>
<p>Belar-bakotxak, marra-marra,</p>
<p>zelan zaldi batek garagarra,</p>
<p>apurtuten eban ortzetan</p>
<p>biurtuten ebala urunetan.</p>
<p>Baserritar gaixo ta nekatubak</p>
<p>ezarri eutsazan barriro eskubak:</p>
<p>ebaten deutsa belarri eskumakua</p>
<p>isten dabela belarri bakua.</p>
<p>Urrumizaka dua basora</p>
<p>odola darijola, ez solora</p>
<p>geijago sartuteko asmuaz:</p>
<p>—«Zori txarrekua —dino—, zek zaruaz</p>
<p>kaltiak egiten bazterretan?</p>
<p>Ez daukazu lur arbi, arte-garaubetan</p>
<p>zegaz gosia ase txito ugari?</p>
<p>Zetako da baserritar gaixuari</p>
<p>galdutia ainbeste izerdija</p>
<p>eta bere urte guztiko janarija?».</p>
<p>Osatu zan ostera belarri bagakua</p>
<p>ta gomutau jakon arto solokua:</p>
<p>—«Noijan ara —dino—; nas ariña</p>
<p>ta igaro bere jat lengo miña.</p>
<p>Ez zaite, ez, larriturik</p>
<p>jaateko biar ez da belarririk».</p>
<p>Badua ixiltxu solo maitera;</p>
<p>belar-zuluak daruaz etxera</p>
<p>otsik ete dan ango atian.</p>
<p>Ezpada, berak bitartian</p>
<p>artua jaateko atserenez</p>
<p>ase arteraño, ta ez bildurrez.</p>
<p>Baserritarra orduko soluan</p>
<p>erromarati zainduten eguan</p>
<p>ta itxodoten bere semiakaz,</p>
<p>banatu ta manketako makillakaz.</p>
<p>Jausten da barriro oneen eskubetan,</p>
<p>sartuten deutse porkeria bularretan,</p>
<p>jausten da zantarzarrak illik,</p>
<p>ez dauka geijago parkazinorik.</p>
<p>Daruake gero ugazaba jaunari,</p>
<p>sutunpakaz ikara lurrari</p>
<p>eragiñaz mutillak</p>
<p>batuteko andra ta neskatillak.</p>
<p>Beragaz imini zan bazkarija,</p>
<p>batuzan jaatera jauntegija;</p>
<p>asizan janla bat buruba ebaten,</p>
<p>zurtu zirian guztijak beingo baten</p>
<p>garunik ez ebalako agiri:</p>
<p>iñok bere ezin eutsan igarri</p>
<p>zer zan ipuiña</p>
<p>egiñarren askok alegiña.</p>
<p>Urten eban orduban baserrikuak:</p>
<p>—«Zelan dira —dino—, ain buru txarrekuak</p>
<p>ez azaldetako emen dakuskuna?</p>
<p>Zelan euki eikian garuna</p>
<p>basaurdetzar zenzun bagiak,</p>
<p>Egin zitubanak sarri bidiak</p>
<p>solora etorririk</p>
<p>odol len emonagaz azturik?».</p>
<p><hi rend='Bold'>Baserritarra ta basaurdea</hi></p>
<p><mentioned>(Bizenta Mogel, <hi rend='Italic'>Ipui Onac</hi>, 4)</mentioned></p>
<p>Baserritar bati basaurdeak</p>
<p>egiten zizkon bere soroan</p>
<p>kalte asko, gari ta artoan,</p>
<p>ta igestzen zion abereak.</p>
<p>—«Zer? —dio—. Ez aut nik artuko,</p>
<p>ta noiz edo noiz eskupetuko?».</p>
<p>Etortzen zitzaion gabaz sarri,</p>
<p>alako batean eskuak zizkon ezarri:</p>
<p>bai bere zorionean,</p>
<p>ipintzen zuela bere mendean.</p>
<p>Ebakitzen dio ezker-belarria,</p>
<p>Largatzeko ala ezagugarria.</p>
<p>Bidaltzen du bada ala basora,</p>
<p>Biurtu ez zidin berriz sorora.</p>
<p>Sendatu zitzaionean zauria,</p>
<p>ezpazuen ere lengo belarria,</p>
<p>gerta zitzaionaz azturik,</p>
<p>ekusi zuen soroan sarturik.</p>
<p>Igesa artu zion;</p>
<p>arrapatzeko astirik eman etzion.</p>
<p>Beste gabean dago zelatatzen,</p>
<p>ta dakus artoak lurreratzen.</p>
<p><hi rend='Italic'>Belar-bakoitzak</hi> marra marra,</p>
<p>nola zaldi batek garagarra,</p>
<p>apurtzen zuen bere ortzetan,</p>
<p>biurtzen zuela iriñetan.</p>
<p>Baserritar gaixo kaltetuak</p>
<p>egotzi ziozkan berriz eskuak.</p>
<p>Ebakitzen dio belarri eskuikoa</p>
<p>largatzeko ala <hi rend='Italic'>belar-motzekoa</hi>..</p>
<p><hi rend='Italic'>Gurrinka</hi> dijoa au basora,</p>
<p>odola zeriola, ez sorora</p>
<p>geiago joateko asmoaz.</p>
<p>—«Ai, ai —dio—Zergatik zoaz</p>
<p>kalte egitera bazterretan?</p>
<p>Ez dezu arto ale, <hi rend='Italic'>lur arbietan</hi></p>
<p>zerekin gosea ase ugari?</p>
<p>Zertako baserritar gaixoari</p>
<p>galdu zuk izerdia,</p>
<p>ta bere urte guziko janaria?».</p>
<p>Sendatu zan berriz belar motzekoa,</p>
<p>ta gogora zitzaion arto sorokoa.</p>
<p>—«Banoa ara —dio—naiz ariña,</p>
<p>txakurrakin jostatzera egiña.</p>
<p>Ez, bada, beldurrik,</p>
<p>jateko bear ez det belarririk».</p>
<p>Dijoa gelditxo soro maitera:</p>
<p>belarriak daramazki etxera,</p>
<p>otsik ote dan ango atean,</p>
<p>ez baldin bazan bera bitartean</p>
<p>artoz asetzeko atsegiñez,</p>
<p>ez izuz, ikaraz, ta beldurrez.</p>
<p>Baserritarra orduko soroan</p>
<p>bere morroiakin zelata zegoan.</p>
<p>Ala dute arrapatzen</p>
<p>ta lokarri sendoakin gatigatzen.</p>
<p>Urde zatarrak ordu ain estuan,</p>
<p>eskintza ederrak egiten zituan.</p>
<p>Entzuterik ez zaio ematen</p>
<p>Bai berriz aserrez esaten:</p>
<p>—«Kalte gille gaiztoa!</p>
<p>Zergatik izan aiz ain eroa?</p>
<p>Ekusi dek nere onegitasuna,</p>
<p>nik ere bai ire gaiztotasuna.</p>
<p>Ez ziagok barkaziorik,</p>
<p>ez iri bizitza largatzeko gogorik.</p>
<p>Erori aiz irugarrenez gure eskuetan,</p>
<p>burnia izango dek ire saietsetan».</p>
<p>Au esanaz iltzen dute beingoan,</p>
<p>artu ere bai morroiak <hi rend='Italic'>lepoan</hi>,</p>
<p>poz pozik etxera eramateko,</p>
<p>ta auzoetan berri onak emateko.</p>
<p>Ala biaramonean</p>
<p>ipiñi zuten zatarra zaldi gañean.</p>
<p>Artzen dituzte <hi rend='Italic'>burni zulatuak</hi>,</p>
<p><hi rend='Italic'>su-auts </hi>ederrarekin prestatuak.</p>
<p>Abiatzen da <hi rend='Italic'>sutunpa</hi> gogorra,</p>
<p>Esna zezakeana ordi konkorra.</p>
<p>—«Zer da au?» —diote erriko mutillak,</p>
<p>Atso, agure, ta umetxo sotillak—.</p>
<p>Asitzen da berriz su-aize soñua:</p>
<p>alde askotan ekusten da lañua.</p>
<p>Jesten dirade errira,</p>
<p>basaurde zatarrari daude begira.</p>
<p>Dijoaz andiki baten etxera,</p>
<p>itxusi arekin eskintza egitera.</p>
<p>Dakuste, baña, arriturik,</p>
<p>ez duela basaurdeak belarririk.</p>
<p>Biltzen da ara gizon tegia:</p>
<p>Ateratzen ere zaie zaragia.</p>
<p>An bai zala atsegiña!</p>
<p>Ardoaz onratzen kaltegiña.</p>
<p>Ebakitzen diote burua:</p>
<p>jende guzia dago arritua,</p>
<p>ez zuelako garuñik agiri;</p>
<p>Ezin ere zioten igarri,</p>
<p>zertan zegoen ipuia;</p>
<p>ote zan gezurra, edo egia.</p>
<p>—«Ez zaitezte, jaunak, arritu:</p>
<p>Dakutsutenaz ez miraritu».</p>
<p>Dio batek asko jakiñik,</p>
<p>ta ipuia egiaztu nairik.</p>
<p>—«Nola muñak iduki</p>
<p>basaurdetzarrak? Belarri bi,</p>
<p>galdu ezkero, badia sorora,</p>
<p>ekarri gabe leena gogora.</p>
<p>Gastiguak ondutzen ez duena</p>
<p>da muñgabe, ta zoruena</p>
<p><hi rend='Bold'>Basaurde garaun-bagakoa</hi></p>
<p><mentioned>(J.M. Zabala, <hi rend='Italic'>Fábulas en dialecto Vizcaino</hi>)</mentioned></p>
<p>Baserritar bateri basaurdeak</p>
<p>egiten eutsan bere soloetan</p>
<p>kalte askotxu gari-artoetan,</p>
<p>ta gero, traska, iges abereak.</p>
<p>—Zer? —diño— ez al aut artuko,</p>
<p>eta nos edo nos eskupetuko?</p>
<p>Etorri joakon gau minez sarri,</p>
<p>ta baten eskuak deutsaz ezarri,</p>
<p>iminten dabela zorionean</p>
<p>txarra bere mendean.</p>
<p>Ebaiten deutso ezker-belarria,</p>
<p>egiteko alan ezaugarria,</p>
<p>ta isten deutso joaten basora,</p>
<p>elduko etzalakoan solora.</p>
<p>A, osatu jakanean zauria,</p>
<p>ezpeukan berè lengo belarria,</p>
<p>jazo jakanagaz ia azturik,</p>
<p>dakus jabeak soloan sarturik.</p>
<p>Baia zaratea asmau, ta arinka</p>
<p>igesten dau lau-oinka.</p>
<p>Beste gabean dago zorotziten,</p>
<p>ta dantzu artoak lurrera 'giten</p>
<p>belarri bakotx-toa marra-marra,</p>
<p>zelan zaldi-mandoak gargarra:</p>
<p>eta apurtuten ortz-aginetan</p>
<p>biurtu giñokoan urunetan.</p>
<p>Baserritar gaixo kalte artuak</p>
<p>egozten deutsaz solora eskuak,</p>
<p>ta ebaiten belarri eskoikoa.</p>
<p>—«Belarri motz, eurt: oa».</p>
<p>Girrintzaka doa bere basora,</p>
<p>odola eriola, ja solora</p>
<p>ez geiago etorteko gogoaz.</p>
<p>—«Zegaitik —diño—, donga, joan agoa</p>
<p>kalteak egitera basterretan?</p>
<p>Ez dok arte-ezkur, ta lur-arbietan</p>
<p>zegaz ire gosea ase ugari?</p>
<p>Zetako baserritar gaixoari</p>
<p>galdu euk bere lan-izerdia?,</p>
<p>urteko janaria?».</p>
<p>Osatu zan belarri-motzekoa</p>
<p>ta kilika eukan lengo soloa.</p>
<p>—«E! Banajoak —diño—: nok arina,</p>
<p>txakurrakaz burrukatzen egina.</p>
<p>Ez bada, ene burua, larririk:</p>
<p>jateko bear ez dok belarririk».</p>
<p>Boa geldi geldi solo maitera</p>
<p>entzun-bidea zur dauko etxera,</p>
<p>otsik ete danez ango atean,</p>
<p>ez bazan, bitartean</p>
<p>artoz asetuteko atseginez,</p>
<p>ez bildur aziz, ez ikara minez.</p>
<p>Baserritarra orduko soloan</p>
<p>mutilakaz zelataka egoän:</p>
<p>eta, traupa, bertan dau atrapetan,</p>
<p>eta lokarriakaz katigetan.</p>
<p>Gurrinka baltzak ordu ain estuan</p>
<p>eskintz ederrak egiten zituan.</p>
<p>Entzuterik ez, ez jako ematen</p>
<p>bai aserrez esaten:</p>
<p>—«A goapo, kaltegilla gaistoa!</p>
<p>Zegaitik izan az onen eroa?</p>
<p>Enkusan nire onegitasuna:</p>
<p>nik berè bai eure gaistotasuna.</p>
<p>Ez jagok iretzat parkaziñorik,</p>
<p>ez bizia euri isteko gogorik.</p>
<p>Irugarrenez ene eskuetan</p>
<p>jausi az: ta burdina saietsetan</p>
<p>izango dok». Ta ilten dabe beingoan:</p>
<p>ta artu pozik lepoan</p>
<p>mutilak etxera eroateko,</p>
<p>ta auzoetan barriak emoteko.</p>
<p>Eguna orduko biaramunean</p>
<p>imini urdea zaldi ganean,</p>
<p>ta artzen ditue burni zulotuak</p>
<p>su autstxu galantagaz prestatuak.</p>
<p>Abietan da su-taunpa gogorra,</p>
<p>iratzartu leiana ordi konkorra.</p>
<p>Trast, trast, trast emen: plaust, plaust,</p>
<p>plaust bestean.</p>
<p>sua aldean aldean.</p>
<p>—«Zer dok au? —diñoe erriko mutilak,</p>
<p>atso, agura, ta umetxu sotilak.</p>
<p>Asten dira barriro su plaustadak,</p>
<p>ta jagi or-emen ke-lañokadak.</p>
<p>Dator gero lagundia urira,</p>
<p>kaletarrak guztiak antxe dira.</p>
<p>Andik doaz andiki batenera</p>
<p>ordotsagaz eskintza egitera</p>
<p>ta, ai! ez dabela belarri apurrik</p>
<p>dakuste arriturik.</p>
<p>Batuten da ara gizontegia,</p>
<p>eta ateraten jake zaragia</p>
<p>An bai zala atsegin atsegina!</p>
<p>ardaoagaz onretan kaltegina.</p>
<p>Ebat'eutse zarra zarra burua:</p>
<p>jente guztia dago sor-gortua,</p>
<p>ez ebalako garaunik arean:</p>
<p>ta ez etozan alkarren artean</p>
<p>zein ete zan aren erabagia,</p>
<p>guzurra ala egia.</p>
<p>—«Ez gazteak, ez arren ikaratu,</p>
<p>dakutsuenagaz ez sor geratu».</p>
<p>—diño bertan batek asko jakinik,</p>
<p>ta ipuiña egia uts eginik:</p>
<p>—«Zelan euki garaunen ispirik</p>
<p>onek, galdu dabezan belarri bik</p>
<p>zentzatu ez, ta badoa solora</p>
<p>ekarri baga lengoa gogora?».</p>
<p><hi rend='Italic'>Kastiguak onduten eztabena</hi></p>
<p><hi rend='Italic'>garaunik eztaukena</hi>..</p>
<p><hi rend='Bold'>Baserritarra eta basaurdia</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>6)</mentioned></p>
<p>Baserriko bati basaurdiak</p>
<p>egiten eutsazan bere soluan</p>
<p>kalte asko gari ta artuan.</p>
<p>Ta iges egiten eutsan aberiak.</p>
<p>—«Zer? —diño— Ez ete aut nik artuko?</p>
<p>Eta noz edo noz eskuratuko?».</p>
<p>Etorten jakon gabaz sarri;</p>
<p>alako baten eskubak eutsazan ezarri.</p>
<p>Bai zorijonian!</p>
<p>Iminten ebala bere mendian.</p>
<p>Ebagiten deutsa ezker belarrija,</p>
<p>itxiten dabela ezagungarrija.</p>
<p>Bialtzen dau bada alan basora,</p>
<p>Biurtu ez zedin ostera solora.</p>
<p>Osatu jakonian zaurija</p>
<p>ez beukan bere lengo belarrija,</p>
<p>igaro jakonagaz azturik,</p>
<p>ikusi eban soluan sarturik.</p>
<p>Eta arek igesari emonik</p>
<p>ez eukan atrapetako modurik.</p>
<p>Beste gau baten dago zainduten</p>
<p>ta dakus artuak lurreratuten:</p>
<p>Belarri-bakotxak marra marra,</p>
<p>zelan zaldi batek garagarra,</p>
<p>apurtuten eban bere agiiñetan,</p>
<p>baita bere biurtu urunetan.</p>
<p>Baserritar gizajo nekatubak,</p>
<p>ezarri eutsazan barriro eskubak;</p>
<p>eta eskumako belarrija ebagirik</p>
<p>itxiten dau belar mozturik.</p>
<p>Urrumizaka dua au basora</p>
<p>odola erijola, ez solora</p>
<p>geijago sartuteko asmuagaz.</p>
<p>—«Zoritxarrekua ni! Zek zaruaz</p>
<p>—diño—, kaltiak egitera bazterretan?</p>
<p>Ez al daukazu arte-ale, lur arbijetan,</p>
<p>zegaz gosia ase ugari?</p>
<p>Zetarako baserritar gizajuari</p>
<p>galdu izerdija,</p>
<p>eta urte guztiko bere janarija?».</p>
<p>Osatu zan barriro belarri motza,</p>
<p>gogora jatorka soloko artotza.</p>
<p>—«Banua ara —diño—, naz ariña,</p>
<p>txakurrakaz sarri burruka egiña:</p>
<p>ez bildurrik.</p>
<p>Jateko ez da biar belarririk.</p>
<p>Ixiltxurik dua solo maitera,</p>
<p>belarri zuloak daruaz etxera,</p>
<p>otsik ete dan ango atian:</p>
<p>ez baldin bada bera bitartian</p>
<p>artoz asetako atsedenez</p>
<p>Ez izuz, ikaraz, ta bildurrez.</p>
<p>Baserritarra orduko soluan</p>
<p>bere otseiñakaz zelatan eguan.</p>
<p>Deutse berari elduten</p>
<p>eta lokarri senduakaz katigatuten.</p>
<p>Abere zatarrak ordu ain estuban</p>
<p>eskintzari ederrak egiten zituban.</p>
<p>Baña entzuterik ez jako emoten</p>
<p>ezpada aserrez esaten:</p>
<p>Kaltegilla gaiztua!</p>
<p>Zergaitik izan az ain erua?</p>
<p>Ikusi dok nire onegitasuna,</p>
<p>nik bere bai ire gaistotasuna.</p>
<p>Ez jagok iretzat parkaziñorik,</p>
<p>ez bizitziagaz itxiteko gogorik.</p>
<p>Jausi az orain gure eskubetan,</p>
<p>burdiñia izango dok ire saijetzetan.</p>
<p>Au esanaz ilten dabe beinguan,</p>
<p>eta artu mutil batek lepuan,</p>
<p>poz pozik etxera eruateko,</p>
<p>auzo guztijari barri on au emoteko.</p>
<p>Urrengo egunian</p>
<p>Imiñi eben zatarra zaldi ganian.</p>
<p>Artuten ditube <hi rend='Italic'>burdiña zulatubak</hi></p>
<p><hi rend='Italic'>Su auts </hi>ederragaz prestaubak,</p>
<p>abijetan da <hi rend='Italic'>sutunpa</hi> gogorra</p>
<p>esnatu eukiana ordi konkorra.</p>
<p>—«Zer da, zer da? —diñue erri mutillak—,</p>
<p>batuten dira atso, agura, ta neskatillak.</p>
<p>Asiten da barriro su-axe soñua,</p>
<p>alde askotan da ikusten lañua.</p>
<p>Errira dira jatsiten</p>
<p>eta guztijak basaurdia ikusten.</p>
<p>Baduaz andiki baten etxera</p>
<p>Abere zatar au berari eskintzera.</p>
<p>Dakuse guztijak arriturik</p>
<p>ez daukala basaurdiak belarririk.</p>
<p>Batuten da ara gizontegija,</p>
<p>ateraten dabe zaragija.</p>
<p>¡An zan atsegiña</p>
<p>ardauagaz onretan kaltegiña!</p>
<p>Egin zan beragaz bazkarija:</p>
<p>batu zan jatera jauntegija.</p>
<p>Ez eban garunik agiri;</p>
<p>barriz iñok ezin eutsan igarri</p>
<p>zetan eguan</p>
<p>garunik ez eukitia buruan.</p>
<p>—«Ez zaiteze, jaunak, arritu;</p>
<p>ez, dakutsubenagaz miraritu:</p>
<p>—diño batek asko jakiñik—,</p>
<p>eta ipuin au azaldau gurarik—.</p>
<p><hi rend='Italic'>Zelan garunik euki,</hi></p>
<p><hi rend='Italic'>Baldin basaurdia, belarri bi</hi></p>
<p><hi rend='Italic'>galdu ezkero, badua solora?</hi></p>
<p><hi rend='Italic'>Kastigubak onduten ez dabena</hi></p>
<p><hi rend='Italic'>da garun bagako, ta zoruena.</hi></p>
        </body>
      </text>
      <text>
        <body>
<p><hi rend='Bold'>70.</hi></p>
<p><hi rend='Bold'>Astua ta otsua</hi></p>
<p><mentioned><hi rend='Italic'>(Ensayo de la Poesia bascongada en algunas Fábulas.</hi> 10)</mentioned></p>
<p>Astua, bizkar azurrian</p>
<p>eukala zori txarrez zauri andija,</p>
<p>zan benetan ikuskizun negargarrija</p>
<p>beliak bertan esetsi eutsanian.</p>
<p>Alperra zan ostikadia</p>
<p>eta arrantza gogorrak emotia.</p>
<p>Astazaña dago begira barrez</p>
<p>ta belatzar gosestua atsegiñez.</p>
<p>Gauza entero txito errukarrija</p>
<p>astuari inok ez eukitia errukija.</p>
<p>Ekusan larpeti otsuak</p>
<p>zelango atsakabiak eukazan astuak;</p>
<p>astazañak beriaz ez errukirik</p>
<p>ez bela-txarra urristetarik</p>
<p>—«Zori gaistuan jaijua ni</p>
<p>bere eskupian banagi ipini!».</p>
<p>Au zinuan otsuak, ta ez dongaro.</p>
<p>Bada ondo aztertu ezkero</p>
<p>gizon gaistagin otsotubak</p>
<p>dagoz ipuin onetan sartubak.</p>
<p>Beti oneek bizi biar dabe ikaraz,</p>
<p>ez olganza, pozez, ez algaraz.</p>
<p><hi rend='Bold'>Astoa eta otsoa</hi></p>
<p><mentioned>(Bizenta Mogel, <hi rend='Italic'>Ipui Onac</hi>, 8)</mentioned></p>
<p>Astoak bizkarrezurrean</p>
<p>zeukan zori txarrez zauria:</p>
<p>zan ikuskizun negargarria</p>
<p>belatzarrak ekinzionean:</p>
<p>alperra ostikadea,</p>
<p>eta arrantza gogorrak egitea.</p>
<p>Astazaia begira dago farraz,</p>
<p>ta belea jaten aukeraz.</p>
<p>Gauza errukarria</p>
<p>astoaren ez egotea errukia!.</p>
<p>Ekusten zegoan larpetik otsoa</p>
<p>zein larri zerabilten astoa:</p>
<p>astazaiak bereaz ez errukirik,</p>
<p>ez belatxarrari iges erazoterik.</p>
<p>—«Zori gaiztokoa ni,</p>
<p>Bere eskupean banagi ipiñi».</p>
<p>Au zion otsoak, ta ez gaizki;</p>
<p>Bada ondo aztertu badidi</p>
<p><hi rend='Italic'>Gizon gaiztagiñ otsotuak</hi></p>
<p><hi rend='Italic'>daude ipui onetan sartuak.</hi></p>
<p><hi rend='Italic'>Beti bizi bear dute oek ikaraz;</hi></p>
<p><hi rend='Italic'>ez jolasetan, ta algaraz</hi>..</p>
<p><hi rend='Bold'>Astua eta Otsua</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>7)</mentioned></p>
<p>Astuak bizkar azurrian</p>
<p>eukan zori txarrez zaurija.</p>
<p>Zan ikuskizun guztiz negargarrija</p>
<p>beliak bertan ekin eutsanian.</p>
<p>Alperra zan ostikadia</p>
<p>eta arrantza gogorrak egitia.</p>
<p>Astazaiña dagoka begira barrez</p>
<p>ta belatzar gosetija atsegiñez.</p>
<p>Gauza errukarrija</p>
<p>astuarentzat ez egotia errukija!.</p>
<p>Ikusten eguan larpetik otsua:</p>
<p>zelako estutasunian eguan astua.</p>
<p>Astazañak beriagaz ez errukirik,</p>
<p>ez bela zatarra lepotik kenduterik.</p>
<p>—«Zorigaiztokua ni,</p>
<p>bere eskupian banagi imiñi!».</p>
<p>Au ziñuan otsuak, ta ez gaizki.</p>
<p>Bada ondo aztertu badidi:</p>
<p><hi rend='Italic'>Gizon gaizkilla otsotubak</hi></p>
<p><hi rend='Italic'>dagoz ipuin onetan sartubak.</hi></p>
<p><hi rend='Italic'>Beti oneek bizi biar dabe ikaraz;</hi></p>
<p><hi rend='Italic'>ez pozez, olguraz ta algaraz.</hi></p>
<p><hi rend='Bold'>Bela gaiskin txikia, otso gaiskilla andia ta gizona</hi></p>
<p><mentioned>(J.M. Zabala, <hi rend='Italic'>Fábulas en dialecto vizcaino, </hi>22)</mentioned></p>
<p>Astoak bizkar azurrean</p>
<p>eukan zori txarrez zauria.</p>
<p>Gauza zan, bai, negargarria</p>
<p>beleak ekin eutsanean.</p>
<p>Alper ostikadea</p>
<p>ta arrantza tzarrak egitea.</p>
<p>Asta-zaina (barrez) gozozko</p>
<p>ta belea yaten gogozko.</p>
<p>Asto errukarria!</p>
<p>Non jagok eure errukia?</p>
<p>Ikusten egoan otsoa</p>
<p>ze larri ebilen astoa:</p>
<p>astazainak errukirik ez</p>
<p>ta belea uxatu nai ez.</p>
<p>—«Zorionekoa ni</p>
<p>eskupean artu banagi!».</p>
<p>Au diño otsoak ez deungero</p>
<p>ze ondo ausnartu ezkero.</p>
<p>Gizon gaistagin otsotuak</p>
<p>dagoz ipuiñean sartuak;</p>
<p>beti bizi bear ikaraz,</p>
<p>ez gozoz ta bai bake txarraz.</p>
        </body>
      </text>
      <text>
        <body>
<p><hi rend='Bold'>71.</hi></p>
<p><hi rend='Bold'>Atsua eta ispillua</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>22)</mentioned></p>
<p>Atso bekoki zimur, begi gorrija,</p>
<p>bizartsu, baltz, ernegarija,</p>
<p>argal, erren, larogei urtekua,</p>
<p>oi, ortz eta agin bagakua;</p>
<p>bestetik barriz bekarrez betia,</p>
<p>urdin ta zuri egiñik ulia;</p>
<p>surrautsagaz loiturik</p>
<p>eta muskillagaz koipeturik:</p>
<p>betseiñetan zirudijanak katua,</p>
<p>eta bere bizarretan sagua,</p>
<p>ezin zatar itxusijago izanik,</p>
<p>ez eban entzun nai zan lakua zanik.</p>
<p>Diño: —«Betor ispillua</p>
<p>ikusteko emen neure burua».</p>
<p>Ikusten dau zuzen-zuzen egija,</p>
<p>eta diño: —«Ispillu guzurtija:</p>
<p>emon jat barre egiteko,</p>
<p>eta ez nazana dala esateko?</p>
<p>Dago bada gaizki egiñik,</p>
<p>ez deust erakusten agiñik.</p>
<p>O guzurtija!</p>
<p>Nun dok nire matralla zurija?</p>
<p>Nun azal garbi ta leuna?</p>
<p>Gau egiten dok ik eguna;</p>
<p>bela baltz bat, eperra:</p>
<p>itxusiten dok ederra:</p>
<p>Gaztiak dituk zaartuten,</p>
<p>gorputz lirañak makurtuten.</p>
<p>Ausiko aut nik ostikopian;</p>
<p>ez az egongo, ez, nire etxian».</p>
<p>Alan dau egiten,</p>
<p>ta bere teman da geldituten.</p>
<p>Ipuiñian deusku esaten atsuak:</p>
<p><hi rend='Italic'>Bakotxa bizi dau bere zoruak.</hi></p>
<p><hi rend='Italic'>Ez da ezagutu nai burua,</hi></p>
<p><hi rend='Italic'>ez entzun egija diñuanik;</hi></p>
<p><hi rend='Italic'>ezta sinistu bere berba onik:</hi></p>
<p><hi rend='Italic'>ta ausi nai da ispillua.</hi></p>
<p><hi rend='Bold'>Atso ezain, burua eder egiten ebana</hi></p>
<p><mentioned>(J.M. Zabala, <hi rend='Italic'>Fábulas en dialecto Vizcaino</hi>)</mentioned></p>
<p>Atso azal tximur, begi gorria,</p>
<p>bizartsu, baltza, eta sur andia,</p>
<p>argal, makur, laurogei urtekoa,</p>
<p>eta aoan agin bakoa</p>
<p>Bestetik barriz zan piztaz betea,</p>
<p>ta zuri eukana ullea,</p>
<p>Beiseiñetan zirudian katua,</p>
<p>Bizarretan sagua.</p>
<p>Ezin zantar-ezainago izanik</p>
<p>eztau entzun nai alan danik.</p>
<p>Diño: —«Zer da au? Betor espillua,</p>
<p>ikusteko neure burua».</p>
<p>Ikusten dau bada zuzen egia</p>
<p>—«Espillu guzurtia!</p>
<p>—diño— Emon jat barre egiteko;</p>
<p>eta ez neu nazana esateko.</p>
<p>Dago ezpillu au txarto eginik:</p>
<p>ez deust erakusten aginik.</p>
<p>Guzur uts! Ene matralla zuria</p>
<p>non dok? Non azal leun-garbia?</p>
<p>Ik gau baltz egiten deustak eguna,</p>
<p>eguzki argia iluna,</p>
<p>bela baltz eperra.</p>
<p>Ezainduten dok ederra,</p>
<p>neskatxi gazteak dozak zartuten,</p>
<p>gorputz lirañak makurtuten.</p>
<p>Ausiko aut, ausi, ostikopean;</p>
<p>ez aut ikusiko, ez, etxean».</p>
<p><hi rend='Italic'>Bakotxa bizi dau bere zoroak,</hi></p>
<p><hi rend='Italic'>orixe dirausku atsoak.</hi></p>
<p><hi rend='Italic'>Ez dogu ezautu gura burua,</hi></p>
<p><hi rend='Italic'>ez entzun egia diño'nik,</hi></p>
<p><hi rend='Italic'>ez sinistu berb'onik,</hi></p>
<p><hi rend='Italic'>eta ausi nai da espillua.</hi></p>
        </body>
      </text>
      <text>
        <body>
<p><hi rend='Bold'>72.</hi></p>
<p><hi rend='Bold'>Otsua eta ardija</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>17)</mentioned></p>
<p>Baso otatu eta bide ziarretan</p>
<p>ebillela Otso salua</p>
<p>ardijetan ebala gogua,</p>
<p>jausi zan txakurren agiñetan.</p>
<p>Usigi ta odoldurik</p>
<p>itxi eben arerijo senbagakuak</p>
<p>emoten arnasa azkenenguak</p>
<p>erdi ill eta odolusturik.</p>
<p>Denporiagaz zan zerbait sendatu</p>
<p>baña gosia ez jakon amaitu.</p>
<p>Eizarako ez eukan indarrik,</p>
<p>jateko bere ez aragirik:</p>
<p>agiñak daruaz bedarrera,</p>
<p>eta dator ostruak jatera.</p>
<p>Alan eremutarra,</p>
<p>azur ta narru uts eginik</p>
<p>ta baruakaz argaldurik,</p>
<p>ez da orain lengo lapurtzarra.</p>
<p>Baru luziagaz zan aspertu.</p>
<p>Estututen eban gosiak</p>
<p>eta bere sabeleko nekiak</p>
<p>bijotza eutsan lengoratu.</p>
<p>Ardi bat eban ikusi</p>
<p>lar batetik bestera joiala.</p>
<p>Dirautsa diadarrez: —«Erdu beriala,</p>
<p>bada gaixorik nago ni.</p>
<p>Daukat sikaturik neure estarrija</p>
<p>eta tximurturik estiak,</p>
<p>andijak dira nire naibagiak,</p>
<p>amorruzkua daukadan egarrija».</p>
<p>Ardijak deutsa esaten:</p>
<p>—«Gura zenduke nik ura ekartia,</p>
<p>eta ni zeure agiñetara eruatia?</p>
<p>Ez deutsut nik ezer sinistuten.</p>
<p>Estarrija zenduke garbituko,</p>
<p>indarrak onelan artuko.</p>
<p>Onik onenian</p>
<p>sartuko nindukezu sabelian.</p>
<p>Egarri ta gosez ilten bazara</p>
<p>ardijak zorijoneko izango gara».</p>
<p>Au esanda badua</p>
<p>eta gosez ilten da otsua.</p>
<p><hi rend='Italic'>Gaiztuetatik gorde buruba,</hi></p>
<p><hi rend='Italic'>ez eurakaz euki artu emonik,</hi></p>
<p><hi rend='Italic'>ez joko, ez beste esku lanik:</hi></p>
<p><hi rend='Italic'>au da ipuin onen frutuba</hi>.</p>
<p><hi rend='Bold'>Otso gaixotua ta ardi asko-yakina</hi></p>
<p><mentioned>(J.M. Zabala, <hi rend='Italic'>Fábulas en dialecto Vizcaino</hi>, 15)</mentioned></p>
<p>Otsoa dabil basoetan</p>
<p>basterrak guztiak galduten,</p>
<p>emen ostu, bestean ilten.</p>
<p>Jausi da txakurren ortzetan.</p>
<p>Eta aginka ebagirik,</p>
<p>itziten dabee gaistoak</p>
<p>galdurik bere lau zankoak,</p>
<p>baia orregaitik bizirik.</p>
<p>Egun ta egun zerbait da ondu</p>
<p>ta estututen dau goseak:</p>
<p>ezteutso emoten eizeak</p>
<p>ta berarragaz ez atondu.</p>
<p>Ardi bat dabil antxe jaten.</p>
<p>—«Ator ona —dirautso otsoak—</p>
<p>erruki bear dok gaixoak.</p>
<p>Ekardak ura ontzi baten».</p>
<p>—«Ura nai dok nik ekartea?</p>
<p>—dirautso urtento ardiak—</p>
<p>Ez arabil eu egarriak; gosea dok, luki, gosea.</p>
<p>Gura eunke, malmutz, garbitu</p>
<p>polito polito zintzurra,</p>
<p>ta atarako neure azurra</p>
<p>ire aginetan apurtu.</p>
<p>Arinik ezin doanean</p>
<p>asmadu dok ire egarria</p>
<p>eta azala errukarria.</p>
<p>Guzur utsa daukak miñean.</p>
<p>Ilgo al az, il, ortxe bertan,</p>
<p>asko-jakin, txar, artosoa.</p>
<p>Ez natxak ni orren zoroa</p>
<p>jausteko eure aginetan».</p>
<p><hi rend='Italic'>Bai: bakotxak gorde burua</hi></p>
<p><hi rend='Italic'>gaisto deunga guztietatik,</hi></p>
<p><hi rend='Italic'>ta euren berba leunetatik,</hi></p>
<p><hi rend='Italic'>izan ez dedintzat galdua.</hi></p>
        </body>
      </text>
      <text>
        <body>
<p><hi rend='Bold'>73.</hi></p>
<p><hi rend='Bold'>Katu eizari basokoa</hi></p>
<p>(Zortzikoan)</p>
<p><mentioned>(Bizenta Mogel, <hi rend='Italic'>Ipui Onac</hi>, 7)</mentioned></p>
<p>Antziña erri batean</p>
<p>bizi zan katua,</p>
<p>geldi egon bearrez</p>
<p>guziz gogaitua.</p>
<p>Igesa artu nai du</p>
<p>etxetik basora,</p>
<p>igarotzeko egunak</p>
<p>bere gogo osora.</p>
<p>Dio: —«Zer da, etxekoak!</p>
<p>Emen nik sarturik</p>
<p>egon bear ote det</p>
<p>beldurrez beterik?</p>
<p>Sukaldera banoa</p>
<p>etxe neskameak</p>
<p>nereganatzen ditu</p>
<p>bere aserreak.</p>
<p>Illiti ta berzunak</p>
<p>dizkiz aurtigitzen,</p>
<p>nere bizkar ezurrak</p>
<p>asko minberatzen.</p>
<p>Au da ematen didan</p>
<p>eguneko ogia,</p>
<p>ala artu dezadan</p>
<p>ganbara bidia.</p>
<p>Narabilte etxean</p>
<p>sarri illariaz,</p>
<p>lapurreta guziak</p>
<p>niri egotziaz.</p>
<p>Asmo txatar onekin</p>
<p>beti naute zaitzen,</p>
<p>oramaian okelak</p>
<p>dizkide gordetzen.</p>
<p>Alako baten bada</p>
<p>dia neskamea</p>
<p>beste toki batera;</p>
<p>baña sukaldea</p>
<p>txakur baten pekora</p>
<p>didate largatzen,</p>
<p>utzi nai ez didala</p>
<p>onek urreratzen.</p>
<p>Katuak bear dute</p>
<p>bizi ganbaretan,</p>
<p>billatu janaria</p>
<p>etxe saguetan.</p>
<p>Suak argaltzen ditu</p>
<p>ta guziz makaldu,</p>
<p>ala gure mixotxo</p>
<p>guzia da galdu.</p>
<p>Au da entzuten dedan</p>
<p>soñu betikoa;</p>
<p>gero estaltzen dute</p>
<p>kontuz lapikoa,</p>
<p>arrapa ez dezadan</p>
<p>geli egosia,</p>
<p>ta beren janaritik</p>
<p>ase nik gosia.</p>
<p>Egun pakezko gabe</p>
<p>nor bizi onela?</p>
<p>Ez da neretzat obe</p>
<p>iges bereala</p>
<p>mendira egitea,</p>
<p>zer jan billatzeko,</p>
<p>sabel ain murritua</p>
<p>noiz bait betetzeko?».</p>
<p>Katuak bere asmoa</p>
<p>artu zuen laster,</p>
<p>eizan arrapatzeko</p>
<p>ollagor ta eper,</p>
<p>baso satorrak eta</p>
<p>erbi gaztetxoak,</p>
<p>birigarro, zozoak,</p>
<p>beste txoritxoak.</p>
<p>Basoan artu zuen</p>
<p>leku ezkutua,</p>
<p>ala dago gorderik</p>
<p>gure bizartsua:</p>
<p>kateak egozteko</p>
<p>pizti ta egaztiai,</p>
<p>bidea zabaltzeko</p>
<p>este zimurtuai.</p>
<p>Laster zan bai gizendu</p>
<p>mixotxo gurea,</p>
<p>mendian ez du izaten</p>
<p>etxeko gosea.</p>
<p>Dio: —«Au janaria</p>
<p>samur gozatsua!</p>
<p>Errian bizi dana</p>
<p>da txit zoratua».</p>
<p>Katu eremutarrak</p>
<p>ez du nai belarrik,</p>
<p>ez aran, ez mispilla,</p>
<p>ez baso-sagarrik.</p>
<p>Aragi samurretan</p>
<p>dago koipetua,</p>
<p>baraua dadukala</p>
<p>betiko aztua.</p>
<p>Zebillela onela</p>
<p>pozez zoraturik,</p>
<p>dijoaz eizariak</p>
<p>su-armak arturik.</p>
<p>Laguntzat dituztela</p>
<p>eiza-zaunkariak,</p>
<p>billatu ta iltzeko</p>
<p>eper ta erbiak.</p>
<p>Usaika zebillela</p>
<p>txakur bat lurrean,</p>
<p>beingoan gelditu zan</p>
<p>sasitza aurrean.</p>
<p>Zegoan an padarra</p>
<p>ixill ta gorderik.</p>
<p>Txakurrak nai ez zuen</p>
<p>aldatu tokirik.</p>
<p>Eizariak dirade</p>
<p>ingurura biltzen,</p>
<p>ollagor, eper, edo</p>
<p>erbiak irtetzen</p>
<p>ote zuen sasitik,</p>
<p>sua egiteko,</p>
<p>illik, eskuz artuta</p>
<p>brujakaratzeko.</p>
<p>Uste uste gabean</p>
<p>dakuste katua,</p>
<p>sasipe sakonduan</p>
<p>guzia sartua.</p>
<p>Zeuzkala aldamenean</p>
<p>ezurrak ugari,</p>
<p>zala kaltegillea</p>
<p>zioten igarri.</p>
<p>Amorruz ta erneguz</p>
<p>dute arrapatzen,</p>
<p>lokarri sendoakin</p>
<p>gero gatigatzen,</p>
<p>esaten diotela:</p>
<p>—«Eiza-galtzallea!</p>
<p>Emen galdu bear dek</p>
<p>ire bizitzea».</p>
<p>—«Gizonak, zer egin det?</p>
<p>—diotse katuak—</p>
<p>Ager zakizkidatzu</p>
<p>nere bekatuak.</p>
<p>Baldin zuen laguna</p>
<p>banaiz ni onetan,</p>
<p>zertako ipintzea</p>
<p>gaur ni kateetan?».</p>
<p>Agintaria bada</p>
<p>kaltegiñ andia,</p>
<p>nola zigorperatu</p>
<p>lapurtxo txikia?</p>
<p>Lapur artutzalleak</p>
<p>badira lapurrak,</p>
<p>irentsiko dituzte</p>
<p>mami ta azurrak.</p>
<p><hi rend='Bold'>Katua eizan</hi></p>
<p>(Zortzikuan)</p>
<p><mentioned>(J.A. Uriarte, <hi rend='Italic'>Poesia bascongada, </hi>23)</mentioned></p>
<p>Antxiña erri baten</p>
<p>bizi zan katua</p>
<p>geldi egon biarrez</p>
<p>guztiz gogaitua.</p>
<p>Igesa artu nai dau</p>
<p>ixillik basora,</p>
<p>igaroteko egunak</p>
<p>bere gogo osora.</p>
<p>—«Au zer da, etxekuak?</p>
<p>Emen ni sarturik</p>
<p>egon biar ete dot</p>
<p>bildurrez beterik?</p>
<p>Banua eskaratzera</p>
<p>etxeko jentiak</p>
<p>nigan ditube beti</p>
<p>euren aserriak.</p>
<p>Illinti ta bartzunak</p>
<p>deustez jaurtigiten,</p>
<p>nire lepo azurrak</p>
<p>dira minberatzen:</p>
<p>Au da emoten deusten</p>
<p>eguneko ogija;</p>
<p>ta igaro biar dot</p>
<p>ganbaran bizija.</p>
<p>Narabille etxekuak</p>
<p>sarri illarijaz,</p>
<p>lapurreta guztijak</p>
<p>niri ezarrijaz.</p>
<p>Ezer artu ez daidan</p>
<p>beti nabe zaintzen,</p>
<p>oromaijan okelak</p>
<p>ditube sartuten.</p>
<p>Juaten bada nosbait</p>
<p>gure krijadia</p>
<p>beste leku batera,</p>
<p>eskaratz aldia</p>
<p>txakur baten pekora</p>
<p>da beti gelditzen</p>
<p>itxi nai ez deustala</p>
<p>ara urreratzen.</p>
<p>Katuak biar dabe</p>
<p>bizi ganbaretan,</p>
<p>billatu janarija</p>
<p>etxe saguetan.</p>
<p>Suak erkintzen ditu</p>
<p>ta guztiz makaldu.</p>
<p>Alan gure Mixotxu</p>
<p>Dana da argaldu.</p>
<p>Au da entzuten dodan</p>
<p>soñu betikua.</p>
<p>Gero estaltzen dabe</p>
<p>kontuz lapikua;</p>
<p>atrapau ez dagidan</p>
<p>geli egosija,</p>
<p>eta ase onelan</p>
<p>neure gose andija.</p>
<p>Egun bakezko baga</p>
<p>nor bizi onela?</p>
<p>Obatuago dot nik</p>
<p>iges beriala</p>
<p>mendira egitia</p>
<p>zer jan billatzeko,</p>
<p>sabel ain murritua</p>
<p>nosbait betetzeko.</p>
<p>Esan eban legeztxe</p>
<p>egin eban laster,</p>
<p>eizan atrapetako</p>
<p>ollagor ta eper,</p>
<p>baso-kuijak eta</p>
<p>erbi gaztetxuak,</p>
<p>arratoi, satorrak,</p>
<p>eta txoritxuak.</p>
<p>Basuan artu eban</p>
<p>leku ezkutua.</p>
<p>Antxe dago zelatan</p>
<p>gure bizartsua:</p>
<p>erpiak ezarteko</p>
<p>pizti ta egaztijai,</p>
<p>bidia zabaltzeko</p>
<p>este zimurtuai.</p>
<p>Lastertxu zan gizendu</p>
<p>Mixotxu guria,</p>
<p>basuan ez da aurkitzen</p>
<p>etxeko gosia.</p>
<p>—«Au —diño— janarija</p>
<p>samur gozatsua!</p>
<p>Errijan bizi dana</p>
<p>dago zoratua.</p>
<p>Katu eremutarrak</p>
<p>ez dau nai bedarrik,</p>
<p>ez txermen, ez mispilla,</p>
<p>ez baso sagarrik.</p>
<p>Aragi samurretan</p>
<p>dago eztitua.</p>
<p>Barua an aurkitzen da</p>
<p>Betiko aztua.</p>
<p>Ebillela onelan</p>
<p>pozez zoraturik,</p>
<p>datoz ara eiztarijak</p>
<p>txispaz ornidurik.</p>
<p>Ta laguntzat dakarrez</p>
<p>Eiza zaunkarijak,</p>
<p>billatu ta ilteko</p>
<p>eper ta erbijak.</p>
<p>Usainka ebillela</p>
<p>txakur bat lurrian,</p>
<p>beinguan gelditu zan</p>
<p>sasijen aurrian.</p>
<p>An eguan padarra</p>
<p>ixill ta gorderik;</p>
<p>txakurrak ez eban nai</p>
<p>alde egin andik.</p>
<p>Lastertxu eiztarijak</p>
<p>an dira batuten,</p>
<p>ollagor, eper edo</p>
<p>erbijak urteten</p>
<p>ete daben sasitik</p>
<p>sua egiteko,</p>
<p>eskuetan artuta</p>
<p>brujakaratzeko.</p>
<p>Ustez uste bagarik</p>
<p>dakuse katua</p>
<p>sasipe zokonduan</p>
<p>guztija sartua;</p>
<p>eukazala albuetan</p>
<p>azurrak ugari,</p>
<p>zala kaltegillia</p>
<p>eutseen igarri.</p>
<p>Arin, eta itoka</p>
<p>dabiltz bere billa.</p>
<p>Lokarriz estu eta</p>
<p>dauke erdi illa.</p>
<p>Esaten deutseela:</p>
<p>—«Eiza galtzallia!</p>
<p>Emen galdu biar dok</p>
<p>Eure bizitzia».</p>
<p>—«Gizonak, zer egin dot?</p>
<p>—dirautse katuak—</p>
<p>Agertu egidazuez</p>
<p>Neure pekatuak.</p>
<p>Baldin zuen laguna</p>
<p>Banaz ni onetan,</p>
<p>zetako imintia</p>
<p>ni gaur kateetan?».</p>
<p><hi rend='Italic'>Agintari bat bada</hi></p>
<p><hi rend='Italic'>kaltegin andija,</hi></p>
<p><hi rend='Italic'>zelan zigorperatu</hi></p>
<p><hi rend='Italic'>lapurtxu txikija?</hi></p>
<p><hi rend='Italic'>Lapur artutzalliak</hi></p>
<p><hi rend='Italic'>badira lapurrak,</hi></p>
<p><hi rend='Italic'>iruntsiko ditue</hi></p>
<p><hi rend='Italic'>mamin ta azurrak.</hi></p>
<p><hi rend='Bold'>Katu padarra ta eiztariak</hi></p>
<p><mentioned>(J.M. Zabala, <hi rend='Italic'>Fábulas en dialecto Vizcaino, </hi>20)</mentioned></p>
<p>Antxina erri baten</p>
<p>bizi zan katua</p>
<p>geldi egon bearrez</p>
<p>guztiz gogaitua.</p>
<p>Igesa artu nai dau</p>
<p>etxetik basora,</p>
<p>igaroten egunak</p>
<p>bere gogo onera.</p>
<p>Diño: —«Zer dok gazteak</p>
<p>emen ni sarturik?</p>
<p>Nik egon bear joat</p>
<p>bildurrez beterik?</p>
<p>Sukaldera najoak?</p>
<p>Neska otsegiñak</p>
<p>neureganatzen jozak</p>
<p>bere aserreak.</p>
<p>»Ilinti ta bartzunak</p>
<p>jeustazak jaurtiten,</p>
<p>neure bizkar-azurra</p>
<p>asko minberatzen.</p>
<p>Au dok emoten jeustan</p>
<p>eguneko ogia,</p>
<p>alan artu jaiadan</p>
<p>sabaira-bidea</p>
<p>»Najarabildek gero</p>
<p>sarri ilariaz,</p>
<p>lapurreta guztiak</p>
<p>niri egotziaz.</p>
<p>Asmu zantar onegaz</p>
<p>najoek zainduten,</p>
<p>oramaian oskolak</p>
<p>jeustezak gordeten.</p>
<p>»Iñox iñox bajoak</p>
<p>gure otsegiña</p>
<p>beste toki batera;</p>
<p>baia sugetea</p>
<p>txakur baten pekora</p>
<p>jeustak ak largatzen,</p>
<p>itxi nai ez jeustala</p>
<p>onek urreratzen.</p>
<p>»Katuak bear joek</p>
<p>bizi ganbaretan,</p>
<p>billatu janaria</p>
<p>etxe saguetan.</p>
<p>Suak argaltzen jozak,</p>
<p>ta guztiz makaldu,</p>
<p>alan geure Mixotxu</p>
<p>guztia dok galdu».</p>
<p>»Au dok nik jantzuadan</p>
<p>betiko leloa;</p>
<p>gero estaltzen joek</p>
<p>kontuz lapikoa,</p>
<p>arrapau ez yaiadan</p>
<p>geli egosia,</p>
<p>ta euren jatekotik</p>
<p>ase nik gosea.</p>
<p>»Egun bakezko baga</p>
<p>nor bizi onelan?</p>
<p>Ez dok enetzat obe</p>
<p>iges berealan</p>
<p>mendira egitea</p>
<p>zer jan billatzeko,</p>
<p>sabel ain muritua</p>
<p>nosbait beteteko?».</p>
<p>Katuak asmu ori</p>
<p>artu eban laster,</p>
<p>eizan arrapetako</p>
<p>ollagor ta eper,</p>
<p>satitzak, satorrak, ta</p>
<p>erbi gaztetxuak,</p>
<p>birigarro, zozoak,</p>
<p>beste txoritxuak.</p>
<p>Basoan artu eban</p>
<p>leku ezkutua;</p>
<p>alan dago gorderik</p>
<p>geure bizartsua</p>
<p>kateak egosteko</p>
<p>pizti ta egaztiai,</p>
<p>bidea zabaltzeko</p>
<p>este tximurtuai.</p>
<p>Laster zan bai gizendu</p>
<p>Mixotxu geurea,</p>
<p>mendian izat'eztau</p>
<p>etxeko gosea.</p>
<p>Diño: —«Au janaria</p>
<p>samur gozotsua!</p>
<p>Errian bizi dana</p>
<p>da, bai, zoratua».</p>
<p>Katu eremutarrak</p>
<p>ez dau nai berarrik,</p>
<p>ez aran, ez mesmeru,</p>
<p>ez baso-sagarrik.</p>
<p>Aragi samurretan</p>
<p>dago koipeturik,</p>
<p>barau txarra daukala</p>
<p>betiko azturik.</p>
<p>Onetan ebilela</p>
<p>pozez zoratuta,</p>
<p>doakoz eiztariak</p>
<p>su-armak artuta;</p>
<p>laguntzat dabezala</p>
<p>eiza-txakur zurrak</p>
<p>billatu ta ilteko</p>
<p>eper ta erbiak.</p>
<p>Usainka dabilela</p>
<p>txakur bat lurrean,</p>
<p>beingoan gelditu da</p>
<p>sasitza aurrean.</p>
<p>Dago geure padarra</p>
<p>an ixil gorderik,</p>
<p>txakurrak gura eztau</p>
<p>alde egin arik.</p>
<p>Eiztariak an dira</p>
<p>inguru batuten,</p>
<p>ollagor, eper edo</p>
<p>erbiak urteten</p>
<p>ete eban sasitik,</p>
<p>sua egiteko,</p>
<p>ilik eskuz artuta</p>
<p>burjakaratzeko.</p>
<p>Ustez uste-bakoan</p>
<p>dakusde katua</p>
<p>sasipe zokondoan</p>
<p>guztia sartua,</p>
<p>eukazala alboan</p>
<p>azurrak ugari.</p>
<p>Zala kaltegillea,</p>
<p>trast, eutsen igarri.</p>
<p>Txistuz, barrez, biraoz</p>
<p>deutse eskuz eusten</p>
<p>ta lokarri zaillakaz</p>
<p>errime lotuten.</p>
<p>Esaten bere deutse:</p>
<p>—«Eiza-galtzallea!</p>
<p>Emen galdu bear dok</p>
<p>ire bizitzea».</p>
<p>—«Gizonak, zer egin dot?</p>
<p>—dirautse katuak—</p>
<p>Agertu 'gidazuez</p>
<p>neure pekatuak.</p>
<p>Baldin zeuen laguna</p>
<p>neu banaz onetan</p>
<p>zetarako nozue</p>
<p>alan kastigetan?».</p>
<p><hi rend='Italic'>Agintaria bada</hi></p>
<p><hi rend='Italic'>kaltegin andia,</hi></p>
<p><hi rend='Italic'>zelan zigorperatu</hi></p>
<p><hi rend='Italic'>lapurtxu txikia?</hi></p>
<p><hi rend='Italic'>Lapur gaisto artzallak</hi></p>
<p><hi rend='Italic'>badira lapurrak,</hi></p>
<p><hi rend='Italic'>iruntziko ditue</hi></p>
<p><hi rend='Italic'>azur ta mamiñak</hi>.</p>
        </body>
      </text>
      <text>
        <body>
<p><hi rend='Bold'>74.</hi></p>
<p><hi rend='Bold'>Arraintzallia ta arraintxua</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>27)</mentioned></p>
<p>Arraintzalliak bota eban saria,</p>
<p>bijaramonian dana arraiñez betia</p>
<p>egongo zalako uste osuagaz,</p>
<p>aztu bere zan bere lo gozuagaz.</p>
<p>Jagi zan oetik goxian,</p>
<p>ez eban nagirik aldian.</p>
<p>Badua jasotera,</p>
<p>zenbat artu eban ikustera.</p>
<p>Damuz beterik dau ikusi</p>
<p>ez zala beste arrainik jausi</p>
<p>ezpada txibija bakarra.</p>
<p>An zan ernegu ta diadarra,</p>
<p>eta esatia:</p>
<p>—«Onetarako bota dot saria?</p>
<p>Txibija batgaitik gaba galdu</p>
<p>eta pozez ez ezer nik apaldu,</p>
<p>luak daruauztazala begijak,</p>
<p>sabela jausiten gose andijak...?</p>
<p>Semearen galdua!</p>
<p>Nekatuen artian nekatua!</p>
<p>Onelan eguala ernegetan</p>
<p>ta biraoz bazterrak betetan</p>
<p>esaten deutsa ikaraz txibijak:</p>
<p>—«Gizon ona, kendu niri lokarrijak.</p>
<p>Itxasora orain bota nagizu</p>
<p>Nosbait damutuko ez jatsu:</p>
<p>andija eginik ikusiko nozu,</p>
<p>saria barriro ezarriko dozu</p>
<p>itxas bazterrera;</p>
<p>etorriko naz zure sarera</p>
<p>andi, mardo gizendurik.</p>
<p>Ez deutsut esaten guzurrik.</p>
<p>Txibija bat... Ze izatekua!</p>
<p>Apari bestelakua</p>
<p>egingo dozu gaur gabian!</p>
<p>Obe ez da datorren urtian</p>
<p>nire jaube izatia,</p>
<p>eta apari galant bat egitia?</p>
<p>Etorriko natxatsu lagunakaz:</p>
<p>zuk orduan nigaz ta bestiakaz</p>
<p>artuko dozu diru andija</p>
<p>eta esango: —«O txibija</p>
<p>leijal, egijati ta berbakua!</p>
<p>Sinistuten ez deutsuna da erua.</p>
<p>Sinistu neutsun ordu onian,</p>
<p>imiñi nozu gaur egun obian».</p>
<p>—«Odol baltz, txiki ta zitala,</p>
<p>ill biar dok orain beriala.</p>
<p>Iri sinistu nik?</p>
<p>Ez dok ikusiko beste egunik.</p>
<p><hi rend='Italic'>Obe da arrain txiki bat eskuan</hi></p>
<p><hi rend='Italic'>baleia baño, au itxasuan</hi></p>
<p><hi rend='Italic'>dabillela batetik bestera.</hi></p>
<p><hi rend='Italic'>Erdu ona orain neure etxera.</hi></p>
<p><hi rend='Italic'>Etorriko dan ogijak, noz gosia</hi></p>
<p><hi rend='Italic'>kendu dau? Eta noz asia</hi></p>
<p><hi rend='Italic'>itxi sabel argal makaldua?</hi></p>
<p><hi rend='Italic'>Burdunzira, zital galdua.</hi></p>
<p><hi rend='Italic'>Alan dirautsa arrantzalliak</hi></p>
<p><hi rend='Italic'>Baita bere ipuin asmatzalliak.</hi></p>
<p><hi rend='Italic'>Asko ta asko izanguak</hi></p>
<p><hi rend='Italic'>ezer baga ditu itxi:</hi></p>
<p><hi rend='Italic'>Eskukua gorde beti:</hi></p>
<p><hi rend='Italic'>zerbait dauka orainguak.</hi></p>
<p><hi rend='Bold'>Arrantzallea ta txibi bakarra</hi></p>
<p><mentioned>(J.M. Zabala, <hi rend='Italic'>Fábulas en dialecto Vizcaino</hi>, 31)</mentioned></p>
<p>Arrantzalleak bot'eban sarea</p>
<p>biar dan-dana arrañez betea</p>
<p>egongo zalakoan:</p>
<p>lorik bere ein ezinik egoan.</p>
<p>Jagi zan goxean goxetik</p>
<p>nagi andi bagarik oetik,</p>
<p>ta doa jasotera</p>
<p>zeinbat artu eban ikustera.</p>
<p>Dakus, baia, damuz beterik</p>
<p>etzakola jausi besterik,</p>
<p>ezpada txibia bakarra.</p>
<p>Antzan ernegua, ta an deadarra</p>
<p>eta an esatea:</p>
<p>—«Onetaako ezarri joat sarea?</p>
<p>Txibia bategaitik gaua galdu,</p>
<p>ta pozen zoroz ezer ez afaldu?</p>
<p>Noan guzti au najaroiala loak;</p>
<p>ta sabela ilten jan baakoak?</p>
<p>Semearen galdua!</p>
<p>Nekatuen artean nekatua!».</p>
<p>Onelan eguala ernegetan,</p>
<p>biraoz bazterrak betetan,</p>
<p>esaten deutso ikaraz txibiak:</p>
<p>—«Gizon ona, ken niri ariak.</p>
<p>Itxaso-bidea emon'gidazu:</p>
<p>nosbait nos damutuko etzatzu.</p>
<p>Egingo naz txibi eskergea,</p>
<p>botako dozu barriro sarea</p>
<p>itxaso basterrera;</p>
<p>etorriko natzatzu sarera</p>
<p>andi, mardo, gizendurik,</p>
<p>ez deutsut sartuko guzurrik.</p>
<p>Txibia bat, ze izakaria!</p>
<p>Zelan zuk nigaz afaria</p>
<p>egingo dozu gaur gabean?</p>
<p>Ez dozu obe datorren urtean</p>
<p>neure jabe izatea,</p>
<p>ta apari galant bat egitea?</p>
<p>Etorriko natzatzu lagunakaz</p>
<p>zeuk orduan arrañakaz</p>
<p>aterako dozu diru andia,</p>
<p>ta esangoozu: Ai txibia</p>
<p>egia-zale ta berbakoa!</p>
<p>Sinist' ezteutsuna da eroa.</p>
<p>Sinistu neuntsun ordu onean:</p>
<p>imini nozu gaur egun obean».</p>
<p>—«Bai, euri sinistu nik?</p>
<p>Ez dok ikusiko beste egunik:</p>
<p>obe dok arrain txiki bat eskuan</p>
<p>balea baño, au askatuan</p>
<p>bajabilk batera bestera.</p>
<p>Ator eu orain ene etxera.</p>
<p>Nox geroko ogiak, nox gosea</p>
<p>kendu dok? Eta nox asea</p>
<p>itzi sabel argal makaldua?</p>
<p>Burduntzira, zital galdua».</p>
<p>Asko ta asko izangoak ezer baga itzi dituz:</p>
<p>eskukoari eutsi zuk</p>
<p>badau zerbait oraingoak.</p>
        </body>
      </text>
      <text>
        <body>
<p><hi rend='Bold'>75.</hi></p>
<p><hi rend='Bold'>Txakurra ta astua</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>9)</mentioned></p>
<p>Txakur bat eta astua bein joiazan</p>
<p>gizon bategaz bidian.</p>
<p>Au luak artu ebanian,</p>
<p>solo batera sartu zan</p>
<p>bedarra jatera astua</p>
<p>asi zan atsedenez.</p>
<p>Barriz igarua gosez</p>
<p>eguan txakur gizajua.</p>
<p>Astuari deutsa onek esaten:</p>
<p>—«Makurtu zakidaz laguna,</p>
<p>bada naz zure ezaguna,</p>
<p>ta bizi gara etxe baten.</p>
<p>Zorruan daukazu ogija.</p>
<p>Badozu lepua makurtuten</p>
<p>itxiko deustazu kenduten</p>
<p>neure sabel zorrija.</p>
<p>Alde egiten dau Astuak.</p>
<p>Txakurrak deutsa jarraituten</p>
<p>Ta oñak ditu zutinduten</p>
<p>zakuan sartuteko mosuak.</p>
<p>Astuak deutsa esaten:</p>
<p>—«Txakur, neure laguna,</p>
<p>jagiko da gure Jauna</p>
<p>ta arek emongo deutsu jaten».</p>
<p>Onetan dator otsua</p>
<p>gose amorruz basotik,</p>
<p>iruntziteko gogotik</p>
<p>ikusten daben astua.</p>
<p>Orduban bildur andijagaz</p>
<p>txakurrari esaten</p>
<p>deutsa ta erregututen:</p>
<p>—«Arren lagun zakidaz».</p>
<p>Txakurrak dirautsa barrez:</p>
<p>—«O neure etxe-laguna!</p>
<p>Jagiko da laster Jauna,</p>
<p>zagoz ortxe atsegiñez».</p>
<p>Otsuak il eban astua</p>
<p>Txakurrak bete sabela,</p>
<p>ta erakutsi onela</p>
<p>«Ez izateko gaiztua».</p>
<p><hi rend='Italic'>Nai dabenak aurkitu</hi></p>
<p><hi rend='Italic'>Laguna premiña orduban,</hi></p>
<p><hi rend='Italic'>bestiai euren estuban</hi></p>
<p><hi rend='Italic'> biar deutse lagundu.</hi></p>
        </body>
      </text>
      <text>
        <body>
<p><hi rend='Bold'>76.</hi></p>
<p><hi rend='Bold'>Astua eta ugarasijuak</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>10)</mentioned></p>
<p>Asto zar, azur agiri, argala,</p>
<p>ezkabidun ta narru zabala</p>
<p>buruz beera joian bein ixillik</p>
<p>egur atoz iduna makurturik.</p>
<p>Oiñ astunak, bidia luzia,</p>
<p>urte askuak, bestetik gosia.</p>
<p>Atsakabe guztijak jakoz batuten,</p>
<p>dakarrela bizitzia madarikatuten.</p>
<p>Orra nun beinguan</p>
<p>sartuten dan zingira basatuan.</p>
<p>Bere buruba alan ekusanian</p>
<p>sartu zan amorru gogorrian:</p>
<p>—«Madarikatuba —diño— nire jaijoteguna,</p>
<p>atsekabia dalako nire laguna».</p>
<p>Ugerasijo soñularijak egozan urrian,</p>
<p>ta alako birauak entzun zitubezanian</p>
<p>esaten deutse miñ miñik:</p>
<p>—«Ez dozu bota biar biraorik.</p>
<p>Izan zara zu nosbait gaztia.</p>
<p>Eldu bajatsu uliak urdindutia,</p>
<p>igaro egizu ixillik.</p>
<p>Zerubagaitik ez esan gaizkirik.</p>
<p>Emen gagoz gu bizitza guztijan</p>
<p>sarturik zingira zatarrian.</p>
<p>Ez dago guretzat zelairik,</p>
<p>ez lur, ez itxasua ikusterik.</p>
<p>Alanbere joten dogu soñuba,</p>
<p>ta daruagu bizitza atsegintsuba.</p>
<p>Zuk bere egizu onela.</p>
<p>Naibagia igaroko da beriala».</p>
<p><hi rend='Italic'>Nekiagaz laztanduteko bakia</hi></p>
<p><hi rend='Italic'>begira kontuz zerura:</hi></p>
<p><hi rend='Italic'>itoko dozu zuk estura</hi></p>
<p><hi rend='Italic'>eta arindu nai bagia.</hi></p>
        </body>
      </text>
      <text>
        <body>
<p><hi rend='Bold'>77.</hi></p>
<p><hi rend='Bold'>Belia eta sugia</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>11)</mentioned></p>
<p>Sugia lotan eguan.</p>
<p>Beliak eban ikusi,</p>
<p>Lastertxu eutsan esetsi</p>
<p>ta artu bere pikuan.</p>
<p>Eiza onegaz pozturik</p>
<p>gura eban il gosia;</p>
<p>biurtzen jako sugia</p>
<p>ta itxiten dau eztendurik.</p>
<p>Anditu zan pozoiturik,</p>
<p>ta galdu eban bizija.</p>
<p><hi rend='Italic'>Orra erakutsi argija,</hi></p>
<p><hi rend='Italic'>ez egiteko kalterik.</hi></p>
        </body>
      </text>
      <text>
        <body>
<p><hi rend='Bold'>78.</hi></p>
<p><hi rend='Bold'>Ardi txakurra ta azerija</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>12)</mentioned></p>
<p>Alkarregaz adiskidetasunian</p>
<p>ebiltzen olgetan ta jolasian</p>
<p>arditxakur ta azeri zuurra,</p>
<p>zelan katu erpekari ta txakurra,</p>
<p>nosbait leku baten</p>
<p>alkarregaz lotan eta jaten.</p>
<p>Azerijak esaten deutsa lagunari:</p>
<p>—«Emon deutsat nik leku aserriari.</p>
<p>Badakizu zer dan zabaldu lurrian?</p>
<p>Azerijak bizi dirala euren kaltian.</p>
<p>O guzur andija!</p>
<p>Ni naz ongillia eta guztiz garbija».</p>
<p>Onenbestegaz azerija ixillik,</p>
<p>bere lepoko uliak zurturik</p>
<p>makurtuten da, ta dau esaten:</p>
<p>—«Egun txarrak deust itxaroten.</p>
<p>Galdua naz, badatoz eizarijak,</p>
<p>azeri guztijuen arerijo andijak».</p>
<p>—«Ez da ezer, ez beinguan izutu</p>
<p>—dirautsa txakurrak—, ez bildurtu.</p>
<p>Nun dituzu, gizajua, zeure begijak?</p>
<p>Orra nun duazan merkatura jendedijak:</p>
<p>nire auzoko andrak oin utsetan</p>
<p>euren olluak artuta otarretan.</p>
<p>—«Kendu zaite zu zeure olluakaz.</p>
<p>Ez dozu gaur barrerik egingo nigaz.</p>
<p>Ostu ditubezalako bart egaztijak.</p>
<p>Lapurtzat zuk emon azerijak?</p>
<p>Au esan dozu zuk agirijan,</p>
<p>neure ta lagunen kalte andijan».</p>
<p>—«Ez neukan —diño txakurrak— gogo txarrik,</p>
<p>ez neutsun nik opa zuri kalterik.</p>
<p>Etorriko jatsula, alan esatian,</p>
<p>edo azerijak ollolapurtzat emotian.</p>
<p>Zuk ostu dozula bart ollategija</p>
<p>nik esan, ta au dala egija?</p>
<p>Bazara bildotstxu bat lakua,</p>
<p>ostu baga daukazuna jatekua,</p>
<p>—«Bildotsa! Ez deutsut, ez, kendu nik</p>
<p>artaldetik eruana. Zer asmaurik</p>
<p>Ez dauka mundubak geijago?</p>
<p>Egin nozu lapurrak baño lapurrago».</p>
<p>—«Ola, i az bai —diño txakurrak—,</p>
<p>ez dituk, ez, oneek guzurrak.</p>
<p>Buruba itxi dok orain loiturik</p>
<p>eta ire pekatubak agerturik».</p>
<p>Eta agiñak zorrozturik,</p>
<p>itxiten dau azerija puskaturik.</p>
<p><hi rend='Italic'>Egin ez dabena gatxik,</hi></p>
<p><hi rend='Italic'>zetarako ez egon ixillik?</hi></p>
<p><hi rend='Italic'>Eta zegaitik buruba ez beeratu</hi></p>
<p><hi rend='Italic'>egin baldin bada pekatu?</hi></p>
        </body>
      </text>
      <text>
        <body>
<p><hi rend='Bold'>79.</hi></p>
<p><hi rend='Bold'>Katu lapur birena</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>13)</mentioned></p>
<p>Egun baten eguberdi aurrian</p>
<p>eguala Praiska otseiña eskaratzian,</p>
<p>urten eban bentana batera,</p>
<p>auzoko neskatilla otseinagaz berba egitera.</p>
<p>Katu bi gelditu zirian ezkutuban.</p>
<p>Atia itxi eban orduban.</p>
<p>Mixitxu eritxon batari,</p>
<p>barriz Zapiron bestiari.</p>
<p>Ikusi zirianian bakarrik,</p>
<p>eta ez eukela iñoren bildurrik,</p>
<p>katu gosiak asi ziran usain egiten</p>
<p>eta zer jango ete eben aztertuten.</p>
<p>Zapiron bestiari aurreraturik,</p>
<p>lapikuan musturrak sarturik</p>
<p>ezpanak errerik fuuka da asten</p>
<p>ta guztija aserraturik esaten,</p>
<p>berba txar, birao ta arauetan:</p>
<p>—«Ez da goserik gaur gure sabeletan».</p>
<p>Ikusi eban ollanda erria</p>
<p>sutatik baztertu, ta ateria.</p>
<p>—«Ona, ona, Mixitxu laztana</p>
<p>—dirautsa—, au bai dala jana!».</p>
<p>Burruntzira dira urreratuten,</p>
<p>erpe ta agiñakaz deutse oratuten.</p>
<p>Eta sutako garrak</p>
<p>ez deutsez erretan euren bizarrak.</p>
<p>Mormorka diardube guztiz pozik</p>
<p>euren lapurretia ixildu eziñik.</p>
<p>Eta ordu lauren barruban</p>
<p>ollandia eguan ezkutuban.</p>
<p>Miiñak zituezan gero sikatu,</p>
<p>baita bizarrak bere garbitu.</p>
<p>Sabelak ollandaz bete zitubezanian</p>
<p>ikusi eben eskaratzeko laratzian</p>
<p>etxeko urdiarentzat eguan zukuba.</p>
<p>—«Au jatia litzateke pekatuba</p>
<p>—diño Zapiron, konzienzija andikuak—</p>
<p>Eta Mixitxu, ez gitxijagokuak:</p>
<p>—«Ondo diñozu, lagun maitia,</p>
<p>urdiarentzat litzateke kaltia».</p>
<p>Onetan dator otsein neskatillia.</p>
<p>An zan katuben iges egitia.</p>
<p>Praiska geldituten da erdi illik,</p>
<p>aurkitu ez ebanian ollandarik.</p>
<p>Diño: —«Ai nire galduba!</p>
<p>Emen ibilli da Zapiron katuba».</p>
<p>Burruntzija artu eban eskuban.</p>
<p>Katu gaiztua topau eban ezkutuban.</p>
<p>Aserrez gerritik sarturik,</p>
<p>itxiten dau katuba bertan illik.</p>
<p><hi rend='Italic'>Ipuin au zetarako da asmauba?</hi></p>
<p><hi rend='Italic'>Izan dedin munduban ezagutuba:</hi></p>
<p><hi rend='Italic'>asko dirala zaijetan ziogijak,</hi></p>
<p><hi rend='Italic'>urunetan barriz eroegijak.</hi></p>
<p><hi rend='Italic'>Eta barriz pekatuba,</hi></p>
<p><hi rend='Italic'>izango dala azkenik kastigauba.</hi></p>
        </body>
      </text>
      <text>
        <body>
<p><hi rend='Bold'>80.</hi></p>
<p><hi rend='Bold'>Txakur bijak</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>14)</mentioned></p>
<p><hi rend='Italic'>Txuri </hi>txakur salo ta azartubak</p>
<p>ezarri eutsazan bere agin zorroztubak</p>
<p>ariki mamiñari bere etxian</p>
<p>iñok ez ekusalako ustian.</p>
<p><hi rend='Italic'>Pinto</hi> txakurtzar saluaguak</p>
<p>entzun zituzanian urru soñuak</p>
<p>bajuako, ta dau aurkituten</p>
<p>ariki oña amorruz txikituten,</p>
<p>begi ezkel, agiñak odolduak,</p>
<p>urruka ta mosuak astinduak.</p>
<p>—«Zer da ori, Txuri zorigaistokua?</p>
<p>Ez al zara zu txakur etxekua?</p>
<p>A, bai! Ta zein eskerbagia</p>
<p>gure ugazabarentzat! Zeñek etxia</p>
<p>itxiten deuskun guri uste onez,</p>
<p>zaindu daigun gabaz eta egunez.</p>
<p>O etxegaltzallia!</p>
<p>Lapur andija zara, ez gordetzallia.</p>
<p>Ostuko zeuntzan ariki zatija?</p>
<p>Ez al da au izatia lapur andija?</p>
<p>Ogija deusku guri emoten,</p>
<p>ta gugaz da sarri olgetan ibilten.</p>
<p>Ostu deutsazu arikija</p>
<p>zeñegaz egingo eban bazkarija.</p>
<p>O esker txarreko ta sabel gaistokua!</p>
<p>Saldu dozu zeure ugazaba gizajua.</p>
<p>Itxi egijozu aragijari,</p>
<p>ta jan baga biurtu ugazabari.</p>
<p>Ez geijago zapaldu</p>
<p>beragaz dagijan bazkaldu.</p>
<p>Ni naz zure adiskidia,</p>
<p>urte askotan lagun maitia».</p>
<p>—«Ondo diñozu, Pinto leijala,</p>
<p>Egingo neuke nik beriala</p>
<p>zure esana, ez baneki</p>
<p>bakarrik diñozula kanpoti.</p>
<p>Itxiten badeutsat nik arikijari</p>
<p>ez al deutsazu zuk emongo sabelari?</p>
<p>Zetarako dira zure barriketak,</p>
<p>egin badituzu zeuk lapurretak</p>
<p>nik baño sarrijagotan?</p>
<p>Onegaz orain ni ondo nago».</p>
<p><hi rend='Italic'>Ordijari dirautsa ordijak</hi></p>
<p><hi rend='Italic'>—«Ez dok biar orrelan moskortu,</hi></p>
<p><hi rend='Italic'>ez ardaoz guztiz konkortu.</hi></p>
<p><hi rend='Italic'>O ze egija andijak,</hi></p>
<p><hi rend='Italic'>ta edozeñentzat argijak!</hi></p>
<p><hi rend='Italic'>Irakaslak ipuiñ onetan</hi></p>
<p><hi rend='Italic'>daukee ikasbidia:</hi></p>
<p><hi rend='Italic'>Dago ondo irakastia</hi></p>
<p><hi rend='Italic'>egitada zuzenetan.</hi></p>
        </body>
      </text>
      <text>
        <body>
<p><hi rend='Bold'>81.</hi></p>
<p><hi rend='Bold'>Eztilapurra</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>15)</mentioned></p>
<p>Erlauntz baten ostutera</p>
<p>Lapur zatar bat badua.</p>
<p>—«O ze ezti gozua!</p>
<p>Aingeruben jana bera.</p>
<p>Sarri emendik aurrera</p>
<p>zaitut —diño— ikusiko.</p>
<p>Neure aua imiñiko</p>
<p>dot abao ederrian».</p>
<p>Orra nun erle eztenian</p>
<p>aurkitzen daben zaurija.</p>
<p>Biurtzen jako eztija</p>
<p>beaztuna sabelian.</p>
<p><hi rend='Italic'>Laburra zan atsegiña,</hi></p>
<p><hi rend='Italic'>iraunkorra bere miña.</hi></p>
        </body>
      </text>
      <text>
        <body>
<p><hi rend='Bold'>82.</hi></p>
<p><hi rend='Bold'>Neskatilla ezne saltzallia</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>16)</mentioned></p>
<p>Neskatilla bat bein erri batera joian</p>
<p>eznia eroiala bere morkuan:</p>
<p>Ondotxu saldu ta aberastuteko</p>
<p>eta egun onak gero igaroteko.</p>
<p>—«Salduko dot —diño— eznia;</p>
<p>egingo dot irabazi ezin obia.</p>
<p>Eun bat arrautza ditut erosiko;</p>
<p>eta oneek laster ditut imiñiko,</p>
<p>olluen lumapian</p>
<p>eun bat txitatxu egin ditian.</p>
<p>Salduko ditut gero ollaskuak,</p>
<p>ollandak biurtuko dira olluak.</p>
<p>Arrautzak oneetatik</p>
<p>ta askora igongo dot gitxitatik.</p>
<p>Ai au poza! Urte biren epian</p>
<p>diru asko izango dot aldian.</p>
<p>Zorijonekua onela ni!</p>
<p>Erosiko ditut bei eder bi.</p>
<p>Jaijoko jataz gero txaltxuak;</p>
<p>egingo dira bigae ta idiskuak.</p>
<p>Bigaiakaz beijak,</p>
<p>eta idiskuak azita idijak.</p>
<p>Eznia, barriz, izango da ugari.</p>
<p>Esango deutsat neskatilla otseiñari</p>
<p>karutxu saldu dagijala,</p>
<p>ta gona eder bat egingo deutsadala.</p>
<p>Idijak ditut nik gizenduko,</p>
<p>zezin geitzat gero salduko.</p>
<p>Eta azkenian</p>
<p>diru gorri asko neure etxian.</p>
<p>Asmo oneekaz zororik bajoian</p>
<p>aberastute utsa ebala goguan.</p>
<p>Onelan itxuturik,</p>
<p>balego legez diruz beterik.</p>
<p>Gogoraziño onekaz zan aztu</p>
<p>nun eban bere eznia sartu.</p>
<p>Laban eginda joten dau beia:</p>
<p>agur morko, ta agur eznia.</p>
<p>Negarrak darraiko pozari,</p>
<p>ezerezak aberats ustekuari.</p>
<p>Eta neskatilla kokua</p>
<p>dago galdurik ezne ta morkua.</p>
<p>Ipuin onek zer deusku esaten?</p>
<p>Neskatilla eruak zer erakusten?</p>
<p>Gura dozu ondo jakin?</p>
<p>Entzun, bada, belarri bijakin.</p>
<p><hi rend='Italic'>Darabillena ondasun makala</hi></p>
<p><hi rend='Italic'>ontzi auskor ta argaletan,</hi></p>
<p><hi rend='Italic'>ezer baga esku utsetan</hi></p>
<p><hi rend='Italic'>geldituko da beriala.</hi></p>
        </body>
      </text>
      <text>
        <body>
<p><hi rend='Bold'>83.</hi></p>
<p><hi rend='Bold'>Eiztari birena</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>18)</mentioned></p>
<p>Ebillen baso ta bideetan</p>
<p>otso andi bat goseberia;</p>
<p>bildurturik eukan jentia</p>
<p>erri inguru guzti areetan.</p>
<p>Bidasti asko zituzan galdu,</p>
<p>Gizon aragijaz ederto apaldu.</p>
<p>Eta berba gitxitan</p>
<p>izu gogorra zan errijetan.</p>
<p>Gizon bi zirian erri baten:</p>
<p>Don Azkor eritxon batari,</p>
<p>Don Bildur jauna bestiari.</p>
<p>Ta bijak eben eizara urten.</p>
<p>Agertuten jake otsua</p>
<p>puuska ta agiñak agiririk,</p>
<p>begitzar bijak gorriturik.</p>
<p>Ai, au bai ordu estua!</p>
<p>Don Bildur Jaunak orduban</p>
<p>aretx batera igon eban,</p>
<p>Sancho Panzak egin eban moduan</p>
<p>alantxe bizitzia gordetakuan.</p>
<p>Don Azkor sendo guriak</p>
<p>aserre andijak arturik,</p>
<p>ta ostikoka asko egiñik,</p>
<p>—«Indarrak ditut niriak</p>
<p>—diño— ta ez nik igesik».</p>
<p>Otsua jako aurreratuten.</p>
<p>Don Azkor dago itxaroten,</p>
<p>guztija suak arturik.</p>
<p>Itutzat dauka otsua.</p>
<p>Jaurtigiten deutsa tirua</p>
<p>baña utsian</p>
<p>ta arerijua dau bere ganian.</p>
<p>Otsuak dau beera botaten,</p>
<p>agiñak an deutsaz ezarten.</p>
<p>Eta zatiturik</p>
<p>itxiten dau ill ta odolusturik.</p>
<p>Don Bildur eguan urrian</p>
<p>begira aretx ganian.</p>
<p>Otsua dau azpijan ikusten,</p>
<p>sutunpa deutsa zuzenduten,</p>
<p>eta otsagaz batera</p>
<p>ezarten dau illik lurrera.</p>
<p>Don Bildur jauna bizirik,</p>
<p>Don Azkor barriz beian illik.</p>
<p>Zetarako dira putz geijegijak?</p>
<p>Zetarako billatu arriskua?</p>
<p>Zetarako gorde ez burua?</p>
<p>Zetarako alako azarkerijak?</p>
<p>Auzkarako askok aupadia:</p>
<p>Gerrarako, barriz, ikaria.</p>
<p>O erakerija!</p>
<p>Alperrik galdutia bizija!</p>
<p><hi rend='Italic'>Buruba arriskuetatik gordetia,</hi></p>
<p><hi rend='Italic'>da zentzun andikua izatia.</hi></p>
        </body>
      </text>
      <text>
        <body>
<p><hi rend='Bold'>84.</hi></p>
<p><hi rend='Bold'>Azeri gaixotua</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>19)</mentioned></p>
<p>Urte, gauza guztijak desegiten dituezanak,</p>
<p>andi ta txikijetan geldituten ez diranak</p>
<p>itxi eben azeri azartua</p>
<p>zituzan gauza guztijaz bagetua.</p>
<p>Indarrak, agiñak ta azartasuna</p>
<p>ta oneekaz lengo oñen arintasuna</p>
<p>galdu zituzan azkenian.</p>
<p>Naibage oneek ezagutu zituzanian</p>
<p>ta erijotzia ur urrian ikusirik</p>
<p>adiskide ta senidiak beragana baturik</p>
<p>deutse esaten:</p>
<p>—«Ez deustazube orain niri pozik emoten.</p>
<p>Baña nai ditut esan neure pekatubak,</p>
<p>eta artu neure burubari kontubak.</p>
<p>Neure gaizki egiñak gogoraturik</p>
<p>nago orain larri ta estuturik.</p>
<p>Jarten jataz neure oe albuan</p>
<p>(ez daukat beste gauzarik neure goguan)</p>
<p>batetik erbi puskatubak,</p>
<p>bestetik eper sabeleratubak.</p>
<p>Orain gomutetan naz anzarrakin,</p>
<p>gero ollategi galdubakin;</p>
<p>ez neutsan ezeri bere parkatuten,</p>
<p>guztijakaz neban ederto bazkalduten.</p>
<p>Ollaskuen pitadak nago entzuten;</p>
<p>ollarren soñubak nabe saminduten;</p>
<p>eta usakumiak</p>
<p>dira gaur nire larritzalliak.</p>
<p>Olluen karkaraxa larri estubak</p>
<p>nire buruban dagoz ondo sartubak.</p>
<p>Alboko senide ta adiskidiak</p>
<p>zirian pistija aragi zaliak:</p>
<p>azeri, ogigaztai, basakatuak,</p>
<p>ta oneen gisako lapur ezagutubak.</p>
<p>Ezpan eta surrak miazkaurik,</p>
<p>dirautse: —«Buruba daukazu arindurik.</p>
<p>Lumatxu bat bere ikusten ezta</p>
<p>Ori zure begitaziño uts bat da.</p>
<p>Ai emen bagengoz eurak ikusten!</p>
<p>Euren soñuak urretik entzuten!</p>
<p>—«Lagun txarrak, zagoze ixillik,</p>
<p>naijago dot ementxe gelditu illik,</p>
<p>barriro orrelako asmorik artu</p>
<p>eta ostera egin baño pekatu.</p>
<p>Bizi banaz ez geijago...</p>
<p>ez ete da guretzat obiago</p>
<p>eukitia bijotzian bakia?</p>
<p>Zetarako dogu atsekabia?</p>
<p>Lakijo imiñitako ta txakurrak</p>
<p>(ez dira, ez, oneek guzurrak),</p>
<p>gizon armadun eizarijak</p>
<p>eta baserritar guztijak</p>
<p>gure billa dabiltzaz beti.</p>
<p>Zelan iñor onelan bakez bizi?</p>
<p>Ezi egizubez zeuben griña gaiztuak:</p>
<p>ez ostu etxe barruetako olluak,</p>
<p>itxi erbitxubai basuetan.</p>
<p>Bestelan erijotzako larrijetan</p>
<p>izango da damuba</p>
<p>ta lapurreta gaiztuen kastiguba».</p>
<p>Alan geixorik eguan azerijak eutsen esaten.</p>
<p>Baña zer ete eban ateraten?</p>
<p>Senide batek eutsan erantzun:</p>
<p>—«Ez da gure artian iñoz entzun</p>
<p>lapurrak gaitik gaizkirik.</p>
<p>Alan gaur dirauntzazu alperrik.</p>
<p>Galdu zan gure honria lurrian,</p>
<p>ez dogu aurkituko zoritxarrian.</p>
<p>Eta ollategijak</p>
<p>galdu ditu, esango da, azerijak.</p>
<p>Uste dozu, barriz, onduko gariala gu?</p>
<p>Zelakua izan zara zu?</p>
<p><hi rend='Italic'>Azerija ilten bada zarrez,</hi></p>
<p><hi rend='Italic'>egongo da beteta kiratsez.</hi></p>
<p>Onetan dagozala entzuten</p>
<p>dabe ollosoñuba ta esaten:</p>
<p>—«Guazan billatzera janarija.</p>
<p>Beti alan izango da azerija».</p>
<p>Itxiten dabe geixua bakarrik;</p>
<p>ezin badau bere onek diadarrik.</p>
<p>Esaten deutse agurrian:</p>
<p>—«Otz andija daukat sabelian...</p>
<p>Ez arren gero nigaz aztu».</p>
<p>Onenbestegaz zan sermoia amaitu.</p>
<p><hi rend='Italic'>Askok daukez berba onak auan;</hi></p>
<p><hi rend='Italic'>baña gogo txarrak barruan:</hi></p>
<p><hi rend='Italic'>eta griña txar ondo sustraitua</hi></p>
<p><hi rend='Italic'>gaztiagaz izango da zaartua.</hi></p>
        </body>
      </text>
      <text>
        <body>
<p><hi rend='Bold'>85.</hi></p>
<p><hi rend='Bold'>Azerija eta baserri txakurra</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>21)</mentioned></p>
<p>Txolin eritxan txakurra</p>
<p>baserri baten eguan, azurra</p>
<p>eta azala baño ez eukala,</p>
<p>larriturik berba egiten onela:</p>
<p>—«Ai nire zorigaistokua!</p>
<p>Obeto bizi da urde etxekua.</p>
<p>Onentzat dira zai, gaztaña ta artua,</p>
<p>berba onak, ostro igar ta lastua</p>
<p>ondo jan ta lo egiteko</p>
<p>ta gizena daguala esateko.</p>
<p>Barriz, nire janarija</p>
<p>arto urdindu zokora jaurtigija.</p>
<p>Niretzat berba onik ez; bai ostikadak,</p>
<p>ta ezerezbat gaitik makillakadak.</p>
<p>Etxeko urdia lodija;</p>
<p>ni, barriz, argal, makal, azur agirija.</p>
<p>Azeri bat ebillen inguru areetan,</p>
<p>ta ikusi eban txakurra illetan:</p>
<p>—«Txolin —dirautsa— ez estutu:</p>
<p>bijok biar dogu gaur baketu.</p>
<p>Zu zariala uste dot azur zalia;</p>
<p>ni, barriz, beti mamin jalia.</p>
<p>Zuk erakutsi ta nik artu,</p>
<p>zuk atia idigi, ni sartu.</p>
<p>Onelan gara alkartuko,</p>
<p>mamindu, bizkortu ta mardotuko.</p>
<p>Idigi eutsan txakurrak atia.</p>
<p>Aztu jakon zaunka egitia.</p>
<p>Igon eban azerijak eskaratzera</p>
<p>al eban guztija an jatera.</p>
<p>Zezin zatija zan lelengo eizia.</p>
<p>Kanporako artu eban gero bidia:</p>
<p>Jarraitu eutsan Txolinek urrian</p>
<p>aserre zalako ustian</p>
<p>zaunkaz. O gaiztakerija!</p>
<p>Jan eben bijak zezin guztija.</p>
<p>Etxekuak goxian jagirik</p>
<p>ez eben aurkitu zezinik.</p>
<p>—«Lapurren bat izan da» —eben esaten—,</p>
<p>agaitik Txolinek eban zaunka egiten.</p>
<p>Etorri zan ostera urrengo illuma;</p>
<p>baita bere Txolinen laguna.</p>
<p>Sartu zan ixillik etxian</p>
<p>azerija, ta ordu berian</p>
<p>artu eban urdai zielgia,</p>
<p>eta gero kanpora bidia.</p>
<p>Jarraituten deutsa Txolinek urtxuan,</p>
<p>urratuten da zaunka guzurrezkuan,</p>
<p>ta bijak alkarturik,</p>
<p>itxi eben urdaija sabeldurik.</p>
<p>Egun bata juan, bestia etorri,</p>
<p>azerija etxeratuten zan sarri.</p>
<p>Gizendu zan Txolin guria,</p>
<p>bizkortu bere bai estalgillia.</p>
<p>Etxekuak eben zerbait susmau,</p>
<p>nor zan lapurra bere laster asmau.</p>
<p>Aurkitu zitubezan alkar arturik</p>
<p>baita bere itxi bijak illik.</p>
<p><hi rend='Italic'>Ez da egija andijagorik,</hi></p>
<p><hi rend='Italic'>ez daguala etxe lapurra baño kaltegarrijagorik.</hi></p>
<p><hi rend='Italic'>Ikasi begije emendik etxeko buruak</hi></p>
<p><hi rend='Italic'>ez eukiten otseiñak gosetuak:</hi></p>
<p><hi rend='Italic'>Ogija urrija,</hi></p>
<p><hi rend='Italic'>da etxelapurreten estalgarrija</hi>.</p>
        </body>
      </text>
      <text>
        <body>
<p><hi rend='Bold'>86.</hi></p>
<p><hi rend='Bold'>Basoko auzi okerra</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>24)</mentioned></p>
<p>Bein batian</p>
<p>basotar askoren artian</p>
<p>egin zan mendi baten batzar andija.</p>
<p>Imiñi bere, erabagija,</p>
<p>ez egiteko iñori gatxik,</p>
<p>lapurreta, ez beste kalterik.</p>
<p>Onetan zirian aurrerenak</p>
<p>gaizkilletariko andijenak,</p>
<p>katamotz eta basaurdia,</p>
<p>eta otso gaizto lotsabagia.</p>
<p>Batu bere zirian azerija,</p>
<p>ogigaztai ta basakatu erpekarija,</p>
<p>kata mielga eta Mixua</p>
<p>eta kata-epel otatua.</p>
<p>Alkarren irudikuak:</p>
<p>lapur, eralla ta asmo gaiztokuak.</p>
<p>Deitu zituezan batzarrera</p>
<p>an egin zan legia entzutera</p>
<p>Basauntz bildurti eta idija,</p>
<p>ardi, mando eta zaldija.</p>
<p>—«Nor izango da gure burua?</p>
<p>Nori emongo deutsagu eskua</p>
<p>kastigetako gaiztakerijak?».</p>
<p>Alan itaunduten eban azerijak.</p>
<p>Burutzat artu eben otsua,</p>
<p>salatzalletzat basakatua,</p>
<p>eta zelatarija</p>
<p>izango zala azerija.</p>
<p>Katamotza gelditu zan ixillik,</p>
<p>basaurdiak ez eban egin txistik.</p>
<p>Imiñi eben auzi-aulkija</p>
<p>eta jarri zan auzi-epallia..</p>
<p>Inguratu zituezan aldamenak</p>
<p>aragizale an egozanak,</p>
<p>onretako otso sotilla</p>
<p>ta izateko irabazijetan partilla.</p>
<p>Mendi ganera juan zan zelatarija</p>
<p>azeri begi argi, mausarija.</p>
<p>—«Idi batek bidetik —diño—...O pekatua!</p>
<p>eruan eban bere burua</p>
<p>gari bedarrera:</p>
<p>beste bagarik juan zan aurrera.</p>
<p>Ardi bat sartu zan soluan:</p>
<p>beste kalterik an egin ez eban,</p>
<p>ezpada jatia muga bedarra,</p>
<p>baña ez gari, ez garagarra.</p>
<p>Zaldija urreratu zan sasira.</p>
<p>Ta basauntza arin iturrira.</p>
<p>Eta gure azerija</p>
<p>eguan ikusten guztija».</p>
<p>Juan zan otsuaren aurrera</p>
<p>ikusi ebana esatera.</p>
<p>Esan eban agintari jaunak:</p>
<p>—«Gaizto orreek ete dira ezagunak?».</p>
<p>—«Bai, bai —diño zelatarijak—:</p>
<p>basauntz, ardi, idi ta zaldijak</p>
<p>izan dira legia ausi dabeenak».</p>
<p>Esan eban otsuak:</p>
<p>—«Datozala gaur ona gaiztuak».</p>
<p>Bialdu zituezan bere gordetzalliak</p>
<p>ezarteko gazkillai katiak.</p>
<p>Eruan zituezan Entzutegira..</p>
<p>Otso Jauna egoken begira</p>
<p>itzalez ta aserrez</p>
<p>arpegi astun, bekoki izurrez.</p>
<p>Azerijak egin eban kontazinua,</p>
<p>basakatuak salaziñua<hi rend='Italic'>,</hi></p>
<p>bere beriala,</p>
<p>gogor eta sendo onela:</p>
<p>—«Idijak jan dau soluan garija,</p>
<p>zeñegaz egingo zan ogija;</p>
<p>eta au ostiatua</p>
<p>izango zan gero sakramentua.</p>
<p>Pekatu au ez da parkagarrija,</p>
<p>biar dau kastigu latzgarrija:</p>
<p>jan dabenak garija</p>
<p>emon biar dau bere aragija.</p>
<p>Ardija sartu zan soluan;</p>
<p>an zerbait jaten eguan.</p>
<p>Azerijak ez dau esaten guzurrik,</p>
<p>ez dago beralako testigurik.</p>
<p>Emon biar dau ardijak narrua,</p>
<p>dalako lotsagalduko ta arrua;</p>
<p>bere lana ederragaz astindurik</p>
<p>itxi dau solo guztija mutildurik.</p>
<p>Zaldija ikusi da sasionduan;</p>
<p>onek bere sartu nai eban soluan.</p>
<p>Asko da borondate gaiztua</p>
<p>oni bere kenduteko lepua.</p>
<p>Basauntza iturri batera</p>
<p>juan zan ura edatera.</p>
<p>O gaiztakerija!</p>
<p>Nok emon ete eutsan oni baija?</p>
<p>Nun da basoko penitenzija?</p>
<p>Nun Agintarijarentzat obedienzija?</p>
<p>Eremutar ta buruzalia? burugina;</p>
<p>Gorputzaren eregutzallia?</p>
<p>Ill biar dau onek urka batian</p>
<p>Buruzaliak izan ez gaitian».</p>
<p>Berba egin nai eben <hi rend='Italic'>katiguak,</hi></p>
<p>bigundu negarrez zeruak.</p>
<p>Baña alperrik</p>
<p>ez jakelako emoten entzuterik.</p>
<p>Otsuak emon eban erabagija:</p>
<p>partildu bedi oneen aragija</p>
<p>zelatari ta biargiñetan,</p>
<p>zuzentasuna izan dedin bazterretan.</p>
<p>Katamotzak ikusi ebanian</p>
<p>Jarririk gaiztakerija <hi rend='Italic'>Aditzañian</hi>,</p>
<p>diño aserrez:</p>
<p>—«Ez dira gaur oneek illak izango, ez,</p>
<p>ganadu on ta obengabiak.</p>
<p>Ez dau onelakorik aginduten legiak.</p>
<p>Ikusijago!</p>
<p>Jakingo da nor dan gogorrago.</p>
<p>Ator ona —diño—, azeri guzurtija.</p>
<p>I az ain on eta bildurtija?</p>
<p>Gari bedar apur bat jatia</p>
<p>bidez, eta aurrera juatia</p>
<p>ain dok pekatu andija?</p>
<p>Parkagatx eta itxusija?</p>
<p>Zetako ardija ik salatu,</p>
<p>dalako bein solo baten sartu</p>
<p>muga bedarra jatera?</p>
<p>Ez dok, ez, salatuko ostera».</p>
<p>Atrapetan dau azerija;</p>
<p>itxiten dau guztiz eratzija.</p>
<p>Bildurrez eguan basakatua;</p>
<p>oin ikaraz otso <hi rend='Italic'>aulkitua.</hi></p>
<p>Bere gordetzallak erdi illik,</p>
<p>katamotza alan ikusirik.</p>
<p>—«Ondo, ondo —diño basaurdiak—,</p>
<p>Katamotzak daukaz bidiak</p>
<p>guztijok ilteko,</p>
<p>eta oben bagakgaitik begiratuteko.</p>
<p>Lagunduko deutsat nik pozik</p>
<p>ez itxiteko zuetatik bat bizirik.</p>
<p>Billatu dozube testigu gaiztua,</p>
<p>guzurrez estaldu salaziñua;</p>
<p>eta utskerija</p>
<p>egin dozube pekatu andija.</p>
<p>Izanik zuek guztijok lapurrak,</p>
<p>andijagorik ez daukanak lurrak.</p>
<p>Katamotza, il zuk aulkikua;</p>
<p>ori da zure kontukua.</p>
<p>Niretzat beste pistitegija:</p>
<p>justizijak biar dau justizija.</p>
<p>Zan ikustia</p>
<p>katamotzagaz batera basaurdia,</p>
<p>amorruz guztijak puskatuten</p>
<p>eta oben bagakuak zainduten!</p>
<p><hi rend='Italic'>O ipuin berariz egiña!</hi></p>
<p><hi rend='Italic'>Eta ipuin guztijen erregiña!</hi></p>
<p><hi rend='Italic'>Zenbat ete dituzu agertuten!</hi></p>
<p><hi rend='Italic'>Zenbati begijak idigiten!</hi></p>
<p><hi rend='Italic'>Zenbat azeri lurrian</hi></p>
<p><hi rend='Italic'>oin bi baño ez daukezanen artian!</hi></p>
<p><hi rend='Italic'>Zenbat basakatu gose,</hi></p>
<p><hi rend='Italic'>nai dabeenak ederto ase,</hi></p>
<p><hi rend='Italic'>azurretan ezpada mamiñetan</hi></p>
<p><hi rend='Italic'>begijak imiñirik diruetan?</hi></p>
<p><hi rend='Italic'>Arriak dakije baltzituten,</hi></p>
<p><hi rend='Italic'>zurijak barriz arretuten;</hi></p>
<p><hi rend='Italic'>eta utskerija</hi></p>
<p><hi rend='Italic'>egiten da pekatu andija.</hi></p>
<p><hi rend='Italic'>Gero dira ardijak mutilduten,</hi></p>
<p><hi rend='Italic'>eta oneek neguan otzak ilten.</hi></p>
<p><hi rend='Italic'>Jakitunak diranak</hi></p>
<p><hi rend='Italic'>adituko ditue erdi-esanak;</hi></p>
<p><hi rend='Italic'>eta berba estalduak</hi></p>
<p><hi rend='Italic'>geldituko dira agertuak.</hi></p>
        </body>
      </text>
      <text>
        <body>
<p><hi rend='Bold'>87.</hi></p>
<p><hi rend='Bold'>Otsua eta azerija eizan</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>25)</mentioned></p>
<p>Otsotzar bat eta azerija,</p>
<p>billatu nairik euren janarija</p>
<p>ebiltzan basuan eizian</p>
<p>bata bestiaren pozian.</p>
<p>Otsuak artzen zituen txaltxuak,</p>
<p>alan urruza, zelan idiskuak;</p>
<p>ta nosbait basaurdekumiak</p>
<p>aragiz betetako leza umiak.</p>
<p>Azerijak ez eukan indarrik</p>
<p>itoteko idisko, ez urruzarik.</p>
<p>Bildurtuten eban basaurdiak,</p>
<p>eta ezin artu eutsezan umiak.</p>
<p>Eperren bati beutsan jarraituten</p>
<p>laster eutsan onek egan egiten.</p>
<p>Alan eguan argalik gizajua,</p>
<p>eta gizen-gizenik otsua.</p>
<p>Juan zan onen leza aurrera</p>
<p>palaguz ta erreguz esatera:</p>
<p>—«Otso prestu eta neure Jauna,</p>
<p>aspaldijan zaitut ezaguna.</p>
<p>Badakit zariana guztiz prestua;</p>
<p>ez dollor, zeken, esku estua.</p>
<p>Ugari daukazu aragija,</p>
<p>kendu egidazu arren sabelerija.</p>
<p>Artu nai badozu otseiñik,</p>
<p>ni baño nor zuk obagorik</p>
<p>aurkitu ziñaike lurrian?</p>
<p>Artu nagizu gaur zeure etxian.</p>
<p>Nik eiza deutsut billatuko,</p>
<p>zuk gero dozu atrapauko.</p>
<p>Bijuen onian</p>
<p>zer jan izango da gure etxian».</p>
<p>—«Azeri askotako ta mausarija:</p>
<p>ik jan nai dok emen aragija</p>
<p>—dirautsa otsuak— ene lepotik.</p>
<p>Ken akit begijen aurretik.</p>
<p>Otsein ederra</p>
<p>izanik ibiltari ta alperra!</p>
<p>Bestetik az lapur zitala:</p>
<p>itxiko nindukek beriala</p>
<p>aragi baga leza onetan</p>
<p>ik eginik emen lapurretan.</p>
<p>Ez juat, ez, nik ire biarrik;</p>
<p>nire beso ta agiñetan bajuat indarrik».</p>
<p>Alan dirautsa otsuak, ta azerijak</p>
<p>leza atetik ikusirik aragijak</p>
<p>amorruz suturik:</p>
<p>—«Zer! —diño— Ez dago niretzat errukirik</p>
<p>etxe aberats onetan?</p>
<p>Ez da gaur bene benetan</p>
<p>egongo bizirik</p>
<p>emon ez deustana janaririk.</p>
<p>O otso zatar, zeken ta salua!</p>
<p>Guztijak deue iri gorrotua».</p>
<p>Au esaten eban azerijak bere artian</p>
<p>ta goguan erabillan bitartian</p>
<p>zelan otsua galdu</p>
<p>ta bere aragi gordiakaz apaldu.</p>
<p>Agur on bat eginda juan zan,</p>
<p>otsua itxirik bere lezan.</p>
<p>Ikusi zituen urrengo egunian</p>
<p>ebiltzela eiztarijak urrian.</p>
<p>Bajuako otsuari etxera</p>
<p>asmo gaiztoz oni esatera:</p>
<p>—«Iges egizu emendik, adiskidia</p>
<p>galdu nai ezpadozu bizitzia.</p>
<p>Emen dira artzain eta txakurra:</p>
<p>egija da bai, ta ez guzurra.</p>
<p>Erdu neugaz toki ezkutura».</p>
<p>Zan eruateko arerijuen lekura.</p>
<p>Sinistu zituen otsuak</p>
<p>azeri zitalaren asmuak,</p>
<p>eta ero erorik</p>
<p>darua bizitzia galdurik.</p>
<p>Azerijari deutsa jarraituten,</p>
<p>ta eiztarijak dabe ikusten.</p>
<p>Jaurtigirik berun bolatxua</p>
<p>ezarten dabe lurrera otsua.</p>
<p>Zauritu ta galdurik eguala</p>
<p>ezagutu eban damuz beriala</p>
<p>saldu ebala azeri gaiztuak</p>
<p>atrapetako aragi lezakuak.</p>
<p>—«Nun az —diño—, pistija zitala?».</p>
<p>—«Emen naijagok, zeken, zatarra.</p>
<p>Izan baintz prestu ta emollia,</p>
<p>Ez nintzuan izango ire galtzallia.</p>
<p>Ill adi or oñazez beterik.</p>
<p>Ez dok odola baño besterik</p>
<p>Ire zan gizenetan.</p>
<p>Bakia emongo dok baso oneetan».</p>
<p><hi rend='Italic'>Zer itxaron leike azkenian</hi></p>
<p><hi rend='Italic'>dollorkerija dabenak bijotzian?</hi></p>
<p><hi rend='Italic'>Zeken, zikotz, zizku estua,</hi></p>
<p><hi rend='Italic'>prestubez, ta esku laburrekua</hi></p>
<p>—<hi rend='Italic'>da bai egija antxiñakua</hi>—</p>
<p><hi rend='Italic'>izango dala azkenik galdua</hi>.</p>
        </body>
      </text>
      <text>
        <body>
<p><hi rend='Bold'>88.</hi></p>
<p><hi rend='Bold'>Katua eta txorijak</hi></p>
<p><mentioned>(J.A. Uriarte, <hi rend='Italic'>Poesia bascongada, </hi>26)</mentioned></p>
<p>Itxirik katuak</p>
<p>etxeko bazter ta zurkuluak,</p>
<p>asmo gaiztuakaz bere aldetik</p>
<p>urten eban basora erritik.</p>
<p>Eguan kerizpian</p>
<p>urrengo ibarrian</p>
<p>sastegi baten ezkutaurik</p>
<p>Gaizto izan naiz makurturik.</p>
<p>Eguan auzpez</p>
<p>ilda balego legez</p>
<p>mausaz ta marroz entzuten</p>
<p>berreun bat txoritxuk egiten</p>
<p>zitubezan kantuak.</p>
<p>Begiraturik katu zartuak</p>
<p>—«Ai, bazengoze —diño— urrian</p>
<p>neure inguruan lurrian!</p>
<p>Baña, zelan nik ona erakarri?</p>
<p>Miaoka asiten banaz ni,</p>
<p>agur nire bazkarija!</p>
<p>Agur niretzat txorija!</p>
<p>Egotez gogait egin ebanian</p>
<p>ta uste onak galdu zituzanian,</p>
<p>ateraten dau burua.</p>
<p>Dirautse:—«Ederra da soñua».</p>
<p>Egiten ditu txaluak</p>
<p>balegoz legez gozatuak</p>
<p>bere belarrijak</p>
<p>entzunik soñu zoragarrijak.</p>
<p>Ikusirik txoritxuak bizartsua,</p>
<p>sarturik bijotzetan izua,</p>
<p>nai dabe igesa arin artu.</p>
<p>—«Txoritxu gizajuak,</p>
<p>ez zaiteze izan eruak.</p>
<p>Ez naz, ez, ni basakatua,</p>
<p>zuen arerijo ezagutua.</p>
<p>Ni naz erri barruan azija,</p>
<p>baketsu ta otzana guztija.</p>
<p>Erdube orain nire aurrera</p>
<p>soñularijen maisuari entzutera.</p>
<p>Nire soñuak ez dauka bardiñik,</p>
<p>zuen artian ez dago klarinik.</p>
<p>Bazare bada ain soñu zaliak,</p>
<p>zetarako ez izan gaur entzuliak?</p>
<p>Zozo txistuagaz naz bituko,</p>
<p>beste guztijok zare batuko</p>
<p>nire inguruan.</p>
<p>Ez da iñoz izan munduan,</p>
<p>ez basuetan,</p>
<p>ezda erregeen jauregijetan</p>
<p>onelako musikarik.</p>
<p>Ez, bada, euki ikararik.</p>
<p>Berba labanetan ziranak likatu</p>
<p>katu zarragana ziran urreratu</p>
<p>Ta euren kalte andijan</p>
<p>artu eben maisua erdijan.</p>
<p>Ateraten dau atzaparra katuak</p>
<p>bardinian erabilteko soñuak,</p>
<p>atrapetan dau zozua</p>
<p>egualako lodi ta mardua.</p>
<p><hi rend='Italic'>Sinisgatxa ta zurra</hi></p>
<p><hi rend='Italic'>ez bazara batzuetan,</hi></p>
<p><hi rend='Italic'>zabaldua dago gaiztuetan</hi></p>
<p><hi rend='Italic'>berba laban ta guzurra.</hi></p>
        </body>
      </text>
    </group>
  </text>
</TEI.2>

