<!DOCTYPE TEI.2 PUBLIC "-//TEI P4//DTD Main DTD Driver File//EN"
                       "http://www.tei-c.org/P4X/DTD/tei2.dtd" [
   <!ENTITY % TEI.prose    'INCLUDE' >
   <!ENTITY % TEI.linking  'INCLUDE' >
   <!ENTITY % TEI.analysis 'INCLUDE' >
   <!ENTITY % TEI.figures  'INCLUDE' >
   <!ENTITY % TEI.XML      'INCLUDE' >
   <!ENTITY % TEI.extensions.ent SYSTEM 'http://www.tei-c.org/Lite/DTD/teilitex.ent' >
   <!ENTITY % TEI.extensions.dtd SYSTEM 'http://www.tei-c.org/Lite/DTD/teilitex.dtd' >
]>
<TEI.2>
  <teiHeader>
  <fileDesc>
     <titleStmt>
        <title>Ipuinak</title>
        <author>Agustin Paskual Iturriaga</author>
        <respStmt>Ez dauka</respStmt>
     </titleStmt>
     <extent>19.187 hitz, 129.781 karaktere</extent>
     <publicationStmt>
        <publisher>Klasikoen Gordailua [http://klasikoak.armiarma.com/]</publisher>
        <distributor>Estrata Liburuak S.L.</distributor>
        <address type='email'>klasikoak@armiarma.com</address>
        <idno type='ota'>IturriagaIpuinak</idno>
        <availability status='free'>Erabilpen librekoa; honoko helbidean topa daiteke (HTML, RTF eta PDF formatuetan): http://klasikoak.armiarma.com/idazlanak/I/IturriagaIpuinak.htm</availability>
        <date>2006</date>
     </publicationStmt>
     <sourceDesc>
        <bibl>Iturria: Ipuinak, Agustin Iturriaga (Antonio Zavalaren edizioa). Auspoa, 1967</bibl>
        <notesStmt><note>Iturburuen datazioa: 1842</note></notesStmt>
     </sourceDesc>
  </fileDesc>
  <encodingDesc>
     <projectDesc>Euskal literaturako testu klasikoen bilduma da KLASIKOEN GORDAILUA; testu hau berorren parte da</projectDesc>
     <refsDecl>
        <p>MENTIONED etiketa egilearenak ez diren hitzak markatzeko erabili da: hitzaurreak, aipuak, iruzkinak, e.a.</p>
    </refsDecl>
     <classDecl>
        <taxonomy id='generoa'>
            <category id='G-0'><catDesc>sailkatu gabea</catDesc></category>
            <category id='G-ANT'><catDesc>Antzerkia</catDesc></category>
            <category id='G-BER'><catDesc>Bertsoak</catDesc></category>
            <category id='G-ERL'><catDesc>Erlijioa</catDesc></category>
            <category id='G-NAR'><catDesc>Narratiba</catDesc></category>
            <category id='G-POE'><catDesc>Poesia</catDesc></category>
            <category id='G-SAI'><catDesc>Saiakera, kronika, artikuluak...</catDesc></category>
        </taxonomy>
        <taxonomy id='garaia'>
            <category id='M-0'><catDesc>sailkatu gabea</catDesc></category>
            <category id='M-16'><catDesc>XVI. mendea</catDesc></category>
            <category id='M-17-1'><catDesc>XVII. mendea - 1. erdia</catDesc></category>
            <category id='M-17-2'><catDesc>XVII. mendea - 2. erdia</catDesc></category>
            <category id='M-18-1'><catDesc>XVIII. mendea - 1. erdia</catDesc></category>
            <category id='M-18-2'><catDesc>XVIII. mendea - 2. erdia</catDesc></category>
            <category id='M-19-1'><catDesc>XIX. mendea - 1. erdia</catDesc></category>
            <category id='M-19-2'><catDesc>XIX. mendea - 2. erdia</catDesc></category>
            <category id='M-20-1'><catDesc>XX. mendea - 1. erdia</catDesc></category>
            <category id='M-20-2'><catDesc>XX. mendea - 2. erdia</catDesc></category>
        </taxonomy>
        <taxonomy id='euskalkia'>
            <category id='E-0'><catDesc>sailkatu gabea</catDesc></category>
            <category id='E-BAT'><catDesc>batua</catDesc></category>
            <category id='E-BIZ'><catDesc>bizkaiera</catDesc></category>
            <category id='E-BNA'><catDesc>behenafarrera</catDesc></category>
            <category id='E-ERR'><catDesc>erronkariera</catDesc></category>
            <category id='E-GIP'><catDesc>gipuzkera</catDesc></category>
            <category id='E-GNA'><catDesc>goi nafarrera</catDesc></category>
            <category id='E-LAP'><catDesc>lapurtera</catDesc></category>
            <category id='E-NAF'><catDesc>nafarrera</catDesc></category>
            <category id='E-ZAR'><catDesc>zaraitzuera</catDesc></category>
            <category id='E-ZUB'><catDesc>zuberera</catDesc></category>
        </taxonomy>
    </classDecl>
  </encodingDesc>
  <profileDesc>
     <textClass>
       <keywords scheme='generoa'>
         <list><item>G-POE</item></list>
       </keywords>
       <keywords scheme='garaia'>
         <list><item>M-19-1</item></list>
       </keywords>
       <keywords scheme='euskalkia'>
         <list><item>E-GIP</item></list>
       </keywords>
     </textClass>
  </profileDesc>
  </teiHeader>
  <text>
    <front>
      <docTitle>Ipuinak -- Agustin Paskual Iturriaga</docTitle>
    </front>
    <group>
      <text>
        <front>
          <head rend='Bold'><p>BERNARDO JAUNARI</p></head>
        </front>
        <body>
<p><hi rend='Italic'>Arkangoitzko Jauregiko seme, Iriburuko Alkate,</hi></p>
<p><hi rend='Italic'>Baionako batzarre andian esertzen dan</hi></p>
<p><hi rend='Italic'>Bernardo Jaunari:</hi></p>
<p>Bernat, joan dan neguan,</p>
<p>biok geundenean</p>
<p>ederki apaldurik</p>
<p>suaren aldean,</p>
<p>egin oi zenduen maiz</p>
<p>eztanda irriaz,</p>
<p>ipui oiek arturik,</p>
<p>zuk irakurriaz.</p>
<p>Nola zerez bait-dezu</p>
<p>belarria fiña,</p>
<p>eta gustoa berriz</p>
<p>da gauza jakiña,</p>
<p>bein baño geiagotan</p>
<p>zure esanakiñ</p>
<p>ipui oiek berriro</p>
<p>oi nituen egiñ.</p>
<p>Ala, onak badira,</p>
<p>zuri zaizkitzu zor,</p>
<p>ez dute, ez, zu beste</p>
<p>jaberika iñor;</p>
<p>egiten dizut bada</p>
<p>beren eskañia,</p>
<p>faltarik badute da</p>
<p>nerea guztia.</p>
<p>Gañera nik izanik</p>
<p>zu adiskidea,</p>
<p>besteri ez liteke</p>
<p>eder eskaintzea.</p>
<p>Bernat, zuk eskañi au</p>
<p>artzen badirazu,</p>
<p>txit mesede andi bat</p>
<p>egingo dirazu,</p>
<p>zeren len adiskide</p>
<p>andiak bagera,</p>
<p>gero andiagoak</p>
<p>gu izango gera.</p>
        </body>
      </text>
      <text>
        <front>
          <head rend='Bold'><p>EUSKAL-ERRIKO GAZTERIARI</p></head>
        </front>
        <body>
<p>Nere Euskal-Erriko</p>
<p>gazteri ederra,</p>
<p>ez det uste derala</p>
<p>egin lan alferra,</p>
<p>ipuiak ifintzean</p>
<p>gure zortzikoan,</p>
<p>kantatzeko, nai bada,</p>
<p>arturik gogoan.</p>
<p>Badirade latiñez,</p>
<p>badira erderaz;</p>
<p>ez al ditugu bear</p>
<p>guk ere euskaraz?</p>
<p>Bai, on da jakitea</p>
<p>lengo denboretan</p>
<p>txit omen zekikela</p>
<p>ederki itzketan</p>
<p>txakur eta katuak,</p>
<p>auntzak, azeriak,</p>
<p>itz batean, orduko</p>
<p>abere guztiak.</p>
<p>Ala dio Esopok;</p>
<p>gizon egitia</p>
<p>ote zan, ez dakit nik,</p>
<p>edo gezurtia;</p>
<p>baña ez da dudarik</p>
<p>zala txit txikia,</p>
<p>bizkar makurra eta</p>
<p>jakintsun andia;</p>
<p>eta lendabiziko</p>
<p>onen mesedeak</p>
<p>mintzarazo zituen</p>
<p>ederki abereak.</p>
<p>Aditurika oien</p>
<p>jardun-erausiak,</p>
<p>egingo dituzute</p>
<p>askotan irriak;</p>
<p>esango ere dezute</p>
<p>egiñika farra:</p>
<p>«Ez uen orregatik</p>
<p>jende ura narra!».</p>
<p>Ipuien akaballan</p>
<p>dauden sententziak,</p>
<p>agiri da dirala</p>
<p>egia andiak;</p>
<p>eta, sartzen badira</p>
<p>zuen biotzetan,</p>
<p>damutuko ez zazute</p>
<p>zeren egunetan.</p>
<p>Orra Esopo jaunak</p>
<p>nai duen saria,</p>
<p>eta orra nik ere</p>
<p>nai dedan guzia.</p>
        </body>
      </text>
      <text>
        <front>
          <head rend='Bold'><p>AZERIA ETA OLLOA</p></head>
        </front>
        <body>
<p>Azeri zar andi bat,</p>
<p>gosaldu gabea,</p>
<p>zebillen sasiz sasi</p>
<p>errabiz betea;</p>
<p>illuntzera zijoan,</p>
<p>eta mokadurik</p>
<p>jan gabe arkitzen zan</p>
<p>gaisoa oraindik.</p>
<p>Ollo batek kakaraz</p>
<p>egiñik onetan,</p>
<p>an dijoa lasterka</p>
<p>lau oñen puntetan;</p>
<p>ozta ollotegira</p>
<p>alderatutzen zan,</p>
<p>ollo guztiak iges</p>
<p>an dijoaz egan;</p>
<p>bakarrik gelditu zan</p>
<p>otarre batean</p>
<p>kolka arkitzen zan bat</p>
<p>arraultzen gañean.</p>
<p>Aldamenetik zaio</p>
<p>azeria asten</p>
<p>kolkari belarrira</p>
<p>onela esaten:</p>
<p>«Zer da ori, maitea?</p>
<p>Kioa al dezu?</p>
<p>Edo arraultz egiten</p>
<p>zaude orrela zu?</p>
<p>Atera bear nazu</p>
<p>kezka onetatik;</p>
<p>nola arkitzen zeran</p>
<p>jakin nai nuke nik».</p>
<p>«Jauna —dio olloak—,</p>
<p>arkitzen naiz gaizki;</p>
<p>aienatzen bazera</p>
<p>jarriko naiz ongi».</p>
<p>Zenbati, nola gauden</p>
<p>galde egitean,</p>
<p>ez diegu esaten</p>
<p>geren barrenean</p>
<p>azeriari esan</p>
<p>ziona olloak,</p>
<p>miñez zeukan orduan</p>
<p>saskian kioak?</p>
        </body>
      </text>
      <text>
        <front>
          <head rend='Bold'><p>TXAKUR BIAK</p></head>
        </front>
        <body>
<p>Sultan zan zakur ausart</p>
<p>guztizko jalea,</p>
<p>batez ere ariki</p>
<p>gizenen zalea.</p>
<p>Ister andi lodi bat</p>
<p>bein, uste-kabean,</p>
<p>nagusiari zion</p>
<p>ostu bere etxean.</p>
<p>Pinto, aren laguna,</p>
<p>ez jale txikia,</p>
<p>zokoz zoko zebillen,</p>
<p>galdurik guztia,</p>
<p>Sultanen billa, eta</p>
<p>sukal-bazterrean</p>
<p>noizbait topatu zuen</p>
<p>etziñik lurrean,</p>
<p>ari-isterra jaten</p>
<p>alegin guztian,</p>
<p>arturika aurreko</p>
<p>bi oñen erdian.</p>
<p>Beldurrez ez ziola</p>
<p>utziko pakean,</p>
<p>marmar asi zan Sultan</p>
<p>Pinto ikustean,</p>
<p>begiak armaturik,</p>
<p>jasorik sudurra,</p>
<p>letagiñaz puskatzen</p>
<p>zuela ezurra.</p>
<p>Pinto asitzen zaio</p>
<p>bertatik galdetzen:</p>
<p>«Zer deaurrukeria</p>
<p>ari aiz egiten?</p>
<p>Zeñek burutara dik</p>
<p>etxe-mot onetan</p>
<p>astea orren fresko,</p>
<p>Pinto, lapurretan?</p>
<p>Ez aiz oroitzen zenbait</p>
<p>nausiak nai digun?</p>
<p>gurekin dabillela</p>
<p>jostatzen gau t'egun?</p>
<p>Ez duela beñere</p>
<p>jaten mokadurik,</p>
<p>aurrena gu bioi</p>
<p>eman gabetanik?</p>
<p>Nausiari diozkak</p>
<p>ematen eskerrak,</p>
<p>despensatik ostuaz</p>
<p>arien isterrak?</p>
<p>Onelako pagurik</p>
<p>ez dik ark merezi;</p>
<p>bertatika bear dek</p>
<p>ister ori utzi.</p>
<p>Zakurrak izan beaik</p>
<p>leiala, prestua,</p>
<p>edo ez dek zakurra,</p>
<p>baizika katua».</p>
<p>«Bertatik segitzeko</p>
<p>ire konsejua,</p>
<p>zeña ikusten diat</p>
<p>dala txit justua,</p>
<p>Pinto —dio Sultanek—,</p>
<p>galdetxo bat iri</p>
<p>egin beaiat orain;</p>
<p>esan zadak niri:</p>
<p>baldin ari-ister au</p>
<p>utzitzen badet nik,</p>
<p>Pinto, nere maitea,</p>
<p>ez al dek jango ik?».</p>
<p>Besteri konsejua</p>
<p>nai dionak eman,</p>
<p>lenaz ikusi beaik</p>
<p>bera premian dan.</p>
        </body>
      </text>
      <text>
        <front>
          <head rend='Bold'><p>ERREMENTARIA ETA ZAKURRA</p></head>
        </front>
        <body>
<p>Errementari batek,</p>
<p>kanpora joatean,</p>
<p>etxe-zai uzten zuen</p>
<p>zakurra atean.</p>
<p>Egun batez lapurrak</p>
<p>dirua kutxatik</p>
<p>ostu zuten, sarturik</p>
<p>atzeko aldetik.</p>
<p>Oartu zan orduan</p>
<p>errementaria</p>
<p>falta zala etxean</p>
<p>zan diru guztia,</p>
<p>burua galdu eta,</p>
<p>arturik makilla,</p>
<p>etxe guztitik dabill</p>
<p>zakurraren billa.</p>
<p>«Atorkit onontz, Turko!»</p>
<p>oju egiten dio;</p>
<p>zakurra ixill-ixill</p>
<p>badijoakio,</p>
<p>guztia beldurturik,</p>
<p>belarriak bean,</p>
<p>burua makur eta</p>
<p>buztana anka-pean.</p>
<p>«Turko —esaten dio—,</p>
<p>zertarako aut nik?</p>
<p>Ez diok etxeari</p>
<p>egiten konturik;</p>
<p>malluen otsak ez au</p>
<p>beñere esnatzen,</p>
<p>plater-soñuak berriz</p>
<p>laster au ernaitzen;</p>
<p>lanari utzi eta</p>
<p>ni jaten astean,</p>
<p>falta gabe an aukat</p>
<p>zut aldamenean.</p>
<p>Ez dek iñoiz ikusi</p>
<p>nere sutegia,</p>
<p>maiean ikusten dek</p>
<p>ire nagusia;</p>
<p>uste dek noski, Turko,</p>
<p>aizela kondea,</p>
<p>orrela bizitzeko</p>
<p>ase ta betea,</p>
<p>beti etziñ eta lo,</p>
<p>altxa gabetanik,</p>
<p>sukaldera joan eta</p>
<p>asetzeko baizik?».</p>
<p>Itz oien ondotika,</p>
<p>Turkok, ikustean</p>
<p>nausiaren makilla</p>
<p>zuela gañean,</p>
<p>iges egin ondoren</p>
<p>aurreko atetik,</p>
<p>ojuka asten zaio</p>
<p>burua jasorik:</p>
<p>«Zer du geiago, Jauna,</p>
<p>nik baño kondeak?</p>
<p>Nik bezin ongi daki</p>
<p>bere mesedeak</p>
<p>sortzetik dakarrela</p>
<p>nork bere patua,</p>
<p>naiz dala zakurra ta</p>
<p>naiz dala katua;</p>
<p>ez zituen zakurrak</p>
<p>egin Jaungoikoak</p>
<p>lanean aritzeko,</p>
<p>baizikan astoak».</p>
<p>Nausiak, ikusirik</p>
<p>burua ain gora,</p>
<p>beldurrez ez zekion</p>
<p>saltatu lepora,</p>
<p>erantzun bide zion</p>
<p>modu onarekin:</p>
<p>«Ez det nai, konde jauna,</p>
<p>nik jardun zurekin;</p>
<p>oiek guztiak dira</p>
<p>zure erausiak,</p>
<p>akabatu ditzagun</p>
<p>gaur gure auziak.</p>
<p>Zuk badakizu dala</p>
<p>etxe au nerea,</p>
<p>eta nai det emendik</p>
<p>kanpora joatea.</p>
<p>On da ikus dezazun,</p>
<p>Turkotxo, gaur bertan</p>
<p>nola bizi diraden</p>
<p>beste etxeetan».</p>
<p>Ikusirik zakurrak</p>
<p>ala despeditzen,</p>
<p>asten da emen sartu</p>
<p>eta andik irten,</p>
<p>ez du Turkok gustoko</p>
<p>etxerik topatzen:</p>
<p>an erabilli beau</p>
<p>tornu-burruntzia,</p>
<p>erretzeko arentzat</p>
<p>ez dan arikia;</p>
<p>emen itxu-aurreko</p>
<p>da aren jarduna,</p>
<p>beti barau, ez dezan</p>
<p>galdu osasuna;</p>
<p>azkenik beste etxe</p>
<p>aberats batean</p>
<p>gau t'egun an daukate</p>
<p>loturik katean.</p>
<p>Onela ikusten du</p>
<p>dirala laratzak,</p>
<p>errian diran etxe</p>
<p>guztietan, beltzak,</p>
<p>eta lan egiteko</p>
<p>gure Jaungoikoak</p>
<p>guztiok gaituela</p>
<p>egiten astoak.</p>
        </body>
      </text>
      <text>
        <front>
          <head rend='Bold'><p>KATU BIAK</p></head>
        </front>
        <body>
<p>Etxe andi batean</p>
<p>zituzten katu bi,</p>
<p>bata Zapiron eta</p>
<p>beste Misipi.</p>
<p>Biak zeuden gizenez</p>
<p>lertzeko zorian;</p>
<p>nork beste alako bi</p>
<p>arkitu errian?</p>
<p>Maitatuak ziraden</p>
<p>etxean biziro,</p>
<p>aien bizia oi zan</p>
<p>jan, josta eta lo.</p>
<p>Beti uzten zituzten</p>
<p>bi katu prestuak</p>
<p>pakean arratoiak,</p>
<p>pakean saguak.</p>
<p>Samurregia zuten</p>
<p>gaisoak biotza,</p>
<p>aiei emateko</p>
<p>zarpaz eriotza.</p>
<p>Goiz batean zeudela</p>
<p>eltzeen ondoan,</p>
<p>lurrean etziñika,</p>
<p>lo gozo-gozoan,</p>
<p>abarrots batek ditu</p>
<p>batetan esnatzen,</p>
<p>eta aurrera dute</p>
<p>biak begiratzen;</p>
<p>ikusten dute suan</p>
<p>tornu-burruntzia,</p>
<p>eta artan jiraka</p>
<p>kapoi bat andia.</p>
<p>Erasotzen diote</p>
<p>biak kapoiari,</p>
<p>eta dirade jaten</p>
<p>atzaparka ari,</p>
<p>begiak armaturik</p>
<p>eta marmarraraz,</p>
<p>buztana arontz-onontz</p>
<p>maiz erabilliaz.</p>
<p>Ikustekoak ziran</p>
<p>bat eta bestea,</p>
<p>tantaka kokotzetik</p>
<p>jarioz koipea.</p>
<p>Jan zituzten orduan</p>
<p>mamiak, ezurrak,</p>
<p>baita ere garbitu</p>
<p>mingañaz sudurrak.</p>
<p>Misipik omen zion</p>
<p>esan Zapironi:</p>
<p>«Gauza bat orain zaidak</p>
<p>gogoratu niri:</p>
<p>jan degun ezkeroztik</p>
<p>kapoitzar guztia,</p>
<p>jan dezagun lasterka</p>
<p>orain burruntzia».</p>
<p>«Ago ixillik, mutil,</p>
<p>—dio Zapironek—,</p>
<p>kontzientzia ori</p>
<p>egiteko non dek?».</p>
<p>Erantzun omen zion</p>
<p>irriaz Misipik:</p>
<p>«Astoa, errepañak</p>
<p>zer dion ez dakik?</p>
<p>Kontzientziaraño</p>
<p>etorri ezkero,</p>
<p>mandoa nerea dek,</p>
<p>gerokoa gero».</p>
<p>Zapironek, entzunik,</p>
<p>zer zion Mizipik,</p>
<p>«Jan zak, nai badek! —dio—;</p>
<p>ez diat jango nik!».</p>
<p>Zenbat ez ote dira</p>
<p>kristaben artean</p>
<p>eskrupuloz beteak</p>
<p>ezin dutenean,</p>
<p>eta besteen gauzaz</p>
<p>eskrupulo gabe</p>
<p>egiten diradenak,</p>
<p>al badute, jabe?</p>
        </body>
      </text>
      <text>
        <front>
          <head rend='Bold'><p>ITZ-ONTZIA</p></head>
        </front>
        <body>
<p>Parisen eta beste</p>
<p>erri aundietan</p>
<p>ikusi oi dirade</p>
<p>asko karriketan,</p>
<p>egunaz eta gabaz,</p>
<p>gizon itz-ontziak,</p>
<p>jendez inguraturik</p>
<p>daudela guztiak.</p>
<p>Batek an egiten du</p>
<p>artzaren orrua,</p>
<p>besteak or gabazko</p>
<p>ontzaren kantua;</p>
<p>azkenik beste batek</p>
<p>arpegi berean</p>
<p>farra eta negarra</p>
<p>denbora berean,</p>
<p>erakusten duela</p>
<p>arpegia, ziñez,</p>
<p>alde batetik farrez,</p>
<p>bestetik negarrez.</p>
<p>Aien artean zan bat</p>
<p>txikiratzallea,</p>
<p>guztien gain-gañeko</p>
<p>gurrinka-gillea.</p>
<p>Txit jende asko zeukan</p>
<p>karrika-buruan,</p>
<p>aoak zabaldurik,</p>
<p>bere inguruan.</p>
<p>Kapa andi batean</p>
<p>zegoan bildurik,</p>
<p>bultzaka, ezin leku</p>
<p>iñolaz egiñik.</p>
<p>Oju egiten zioten:</p>
<p>«Fuera, fuera kapa!»,</p>
<p>beldurrez zezakean</p>
<p>zerbait ala tapa.</p>
<p>Kapa kendu ondoren</p>
<p>gurrink egiten du,</p>
<p>aiñ ongi non jendea</p>
<p>algaraz lertzen du.</p>
<p>Asten da bereala</p>
<p>gurrinkari abilla,</p>
<p>txapela luzaturik,</p>
<p>bertan diru-billa,</p>
<p>eta mutiko batek</p>
<p>dioke esaten</p>
<p>jokatuko diola</p>
<p>gurrinka egiten.</p>
<p>Apostura egiñik,</p>
<p>biak dira asten</p>
<p>karrikaren erdian</p>
<p>gurrinkak egiten.</p>
<p>Aditu zutenean</p>
<p>txikiratzallea,</p>
<p>oju egiten dute:</p>
<p>«Len baño obea!».</p>
<p>Eta, aditurika</p>
<p>gero mutikoa,</p>
<p>«Fuera, fuera!» esanaz</p>
<p>jendea an dijoa.</p>
<p>Galtzarbe-sare bat du</p>
<p>mutillak agertzen,</p>
<p>eta txerrikume bat</p>
<p>die erakusten,</p>
<p>esaten dielarik:</p>
<p>«Tximurtxi batekin,</p>
<p>ez nik, mutiko onek</p>
<p>dik gurrinka egin.</p>
<p>Zuek diozutenez,</p>
<p>txikiratzalleak</p>
<p>egin dizkik gurrinkak</p>
<p>onek baño obeak.</p>
<p>Erriak bazinduzte</p>
<p>zuek buru-zagi,</p>
<p>ez uke justizia</p>
<p>ibilliko gaizki!».</p>
        </body>
      </text>
      <text>
        <front>
          <head rend='Bold'><p>OTSOA ETA ARKUMEA</p></head>
        </front>
        <body>
<p>Arkume bat joan zan bein</p>
<p>erreka batera,</p>
<p>egarritu zalako,</p>
<p>ura edatera;</p>
<p>irteten da otso bat</p>
<p>aurreko menditik,</p>
<p>jartzen zaio edaten</p>
<p>garaiko aldetik.</p>
<p>Bildotxa zegoan txit</p>
<p>mardul, biribilla;</p>
<p>asko ibiltzen gera</p>
<p>alakoen billa.</p>
<p>Asten zaio otsoa</p>
<p>ojuka esaten:</p>
<p>«Mutil, zertan ari aiz</p>
<p>ur guztia loitzen?».</p>
<p>«Jauna —dio bildotxak—,</p>
<p>naita ere, urik</p>
<p>ezin zikin nezake</p>
<p>nik beko aldetik;</p>
<p>ikus beza berorrek,</p>
<p>baldin badu gura,</p>
<p>or goitik emen bera</p>
<p>datorrela ura».</p>
<p>«Ala dek —dio—, baña</p>
<p>oraintxe urte bi</p>
<p>zikindu idan arras</p>
<p>ura emen niri».</p>
<p>Nola izan diteke,</p>
<p>—arkumeak dio—</p>
<p>baldin orain urte bi</p>
<p>ez banintzan jaio?».</p>
<p>«Arrazoi dek —otsoak</p>
<p>dio erantzuten—;</p>
<p>oraintxe asitzen nak</p>
<p>kontuan erorten;</p>
<p>ire anaia uen,</p>
<p>bai, ire anaia;</p>
<p>oroitzen nak ni zala</p>
<p>egun ura jaia».</p>
<p>«Ez da —dio bildotxak—</p>
<p>orrelako gauzik:</p>
<p>ez det, jauna, nik izan</p>
<p>sekulan anairik».</p>
<p>«Ire amak orrela</p>
<p>bear zian izan»</p>
<p>erantzunaz, otsoa</p>
<p>lasterka asi zan</p>
<p>bildotxaren ondotik,</p>
<p>ta nai zuen egin</p>
<p>milla puska gaisoa</p>
<p>lau letagiñakin.</p>
<p>Eltzera zijoala,</p>
<p>bertan da azaltzen</p>
<p>eiztari bat, eta du</p>
<p>bi balaz pasatzen.</p>
<p>Onela kendu zizkan</p>
<p>gure Jaungoikoak</p>
<p>otsoari bildotxa</p>
<p>jateko gogoak.</p>
        </body>
      </text>
      <text>
        <front>
          <head rend='Bold'><p>ETXE-ARRATOIA ETA SORO-ARRATOIA</p></head>
        </front>
        <body>
<p>Soro-arratoi batek</p>
<p>etxe-arratoia</p>
<p>ikusi zuen lodi,</p>
<p>gizen eta joia.</p>
<p>«Adiskidea —dio</p>
<p>bertatik esaten—,</p>
<p>zure mardultasunak</p>
<p>guztiz nau arritzen;</p>
<p>nonbait ongi ona da</p>
<p>daukazun biziya;</p>
<p>egia esateko,</p>
<p>dizut enbidiya».</p>
<p>«Nere bizi-modua</p>
<p>jakin nai badezu,</p>
<p>—erantzuten dio ark—,</p>
<p>zurea esazu».</p>
<p>«Ni —dio sorokoak—</p>
<p>zelaiz zelai nabill,</p>
<p>ale bat edo beste</p>
<p>ote dezadan bill.</p>
<p>Askotan biurtzen naiz</p>
<p>zulora lerturik,</p>
<p>aletxo bat bakarra</p>
<p>bildu gabetanik.</p>
<p>Orduan jaten ditut</p>
<p>belarren sustraiak,</p>
<p>eta izaten ditut</p>
<p>sabel-errabiyak.</p>
<p>Nere bizi-modua</p>
<p>orra, adiskidea;</p>
<p>orain jakin bear det</p>
<p>nik ere zurea».</p>
<p>«Arrazoia daukazu</p>
<p>—dio erantzuten,</p>
<p>eta asitzen zaio</p>
<p>onela esaten—:</p>
<p>Zure bi saietsetan</p>
<p>det ongi ikusi</p>
<p>ase eta betean</p>
<p>ez zerala bizi;</p>
<p>argia agiri da</p>
<p>batetik bestera,</p>
<p>negu onetan zoaz</p>
<p>goseak iltzera.</p>
<p>Eroen kontua da</p>
<p>nekez bizitzea,</p>
<p>zurrena neke gabe</p>
<p>tripa betetzea.</p>
<p>Sinistatu nazazu:</p>
<p>nik, adiskidea,</p>
<p>oraindika ez dakit</p>
<p>zer dan nekatzea.</p>
<p>Bizkitartean nago</p>
<p>beti uguiturik,</p>
<p>jan baño jan naiago</p>
<p>eta ezin janik.</p>
<p>Atoz ikus dezazun</p>
<p>nola nik etxea</p>
<p>goitik bera daukadan</p>
<p>janariz betea.</p>
<p>An daukatzit zintzillik</p>
<p>gazta Frandeskoak,</p>
<p>odolkiak, lukaikak</p>
<p>eta txorizoak.</p>
<p>Bakarrik nago eta</p>
<p>nai nuke laguna,</p>
<p>igarotzeko pozez</p>
<p>jostatzen eguna».</p>
<p>Ozta soro-arratoiak</p>
<p>zuen au aditu,</p>
<p>berealaxe zion</p>
<p>atzetik jarraitu.</p>
<p>Etxera zirenean</p>
<p>elkarren ondotik,</p>
<p>sartu ziran despensan</p>
<p>katuen txulotik.</p>
<p>Sorokoak ozta du</p>
<p>goratzen burua,</p>
<p>uste du ikusitzen</p>
<p>duela zerua.</p>
<p>«Zer da au? —dio ojuka—.</p>
<p>Au bai dala mauka!</p>
<p>Onelako fortuna</p>
<p>munduan nork dauka?».</p>
<p>Pozez eroturika,</p>
<p><hi rend='Italic'>trast, </hi>salto batean,</p>
<p>igo eta jartzen da</p>
<p>lukaiken gañean.</p>
<p>Jan eta jan ari da</p>
<p>ezin uguiturik,</p>
<p>ez du iñork ikusi</p>
<p>alako jalerik.</p>
<p>Onela ari dala</p>
<p>sabela betetzen,</p>
<p>katuaren miauak</p>
<p>dirade aditzen.</p>
<p>Aditu bezin laster</p>
<p>eta salto bian,</p>
<p>etxeko arratoia</p>
<p>sartzen da kabian.</p>
<p>Ura ikusi eta</p>
<p>gero, sorokoa</p>
<p>lasterka ondotika</p>
<p>argana dijoa.</p>
<p>Nai baño nekezago</p>
<p>sartu zan txulotik,</p>
<p>zeren sabela zeukan</p>
<p>lukainkaz beterik.</p>
<p>Ikusten du laguna</p>
<p>ikaraz betea,</p>
<p>neke andiarekin</p>
<p>artzen asnasea.</p>
<p>«Zer da? —esaten dio—</p>
<p>Zer da beldur ori?</p>
<p>Zer gertatzen zaik, mutill?</p>
<p>Esan zadak niri».</p>
<p>Asnas eziñ arturik</p>
<p>dio erantzuten:</p>
<p>«Katuaren miauak</p>
<p>ez dituk aditzen?</p>
<p>Badituk lau etxean,</p>
<p>laua eiztariyak,</p>
<p>oiek jan zizkidatek</p>
<p>nere bost anaiak.</p>
<p>Begira zak nola nik</p>
<p>daukadan buztana,</p>
<p>erdiya larrutua,</p>
<p>beste erdiya jana.</p>
<p>Doi-doia egun batez</p>
<p>nian iges egiñ,</p>
<p>kontentu gelditu nak</p>
<p>onenbesterekin.</p>
<p>Geroztik galtzen diat</p>
<p>osoro burua,</p>
<p>aditzen dedanean</p>
<p>katuen miaua».</p>
<p>Au entzun zuenean,</p>
<p>dio sorokoak:</p>
<p>«Maiz badira ikara</p>
<p>gaur bezalakoak,</p>
<p>oa, mutill, nai badek</p>
<p>deaurru-etxera,</p>
<p>naiago diat nik joan</p>
<p>sustraiak jatera».</p>
<p>Gabaz irtenik joan zan</p>
<p>esanaz bidean,</p>
<p>peligrotika libre</p>
<p>arkitu zanean:</p>
<p>«Obe diat nik askoz</p>
<p>pobreza pakean,</p>
<p>ez aberastasuna</p>
<p>ikaren artean».</p>
        </body>
      </text>
      <text>
        <front>
          <head rend='Bold'><p>ESNE-SALTZALLEA</p></head>
        </front>
        <body>
<p>Neskatxa bat zijoan</p>
<p>plazara neguan,</p>
<p>eskuan txantxilla ta</p>
<p>kaikua buruan.</p>
<p>Gorputz liraña zuen,</p>
<p>gerriya txit mea,</p>
<p>illea erporaño</p>
<p>urre-kolorea;</p>
<p>perla gisako ortzak,</p>
<p>aoa txikiya,</p>
<p>begiak beltz andiak,</p>
<p>ezpaña gorriya;</p>
<p>ibillian iñori</p>
<p>ezer zor ez zion;</p>
<p>itz batean, jendeak</p>
<p>begiratzen zion.</p>
<p>Lasterka bere buru</p>
<p>zijoan itzketan,</p>
<p>itz egiten zuela</p>
<p>manera onetan:</p>
<p>«Esne au nerea det,</p>
<p>ala aitak esan dit,</p>
<p>saldu ta diru asko</p>
<p>niri emango dit.</p>
<p>Bereala beaitut</p>
<p>arraultzak erosi,</p>
<p>saski bat bete arraultz</p>
<p>izango det noski.</p>
<p>Uda berriya dator,</p>
<p>maiz nere burua</p>
<p>txitoz ikusiko det</p>
<p>nik inguratua.</p>
<p>Egiten diranean</p>
<p>ollanda-ollasko,</p>
<p>artuko det aiekin</p>
<p>dirurikan asko,</p>
<p>erosteko ferian</p>
<p>aurrera txerriya,</p>
<p>berexitzen derala,</p>
<p>al bait, umaziya.</p>
<p>Ugari izan bait-da</p>
<p>txit aurten ezkurra,</p>
<p>jo-araziko diot</p>
<p>laster tripaz lurra.</p>
<p>Nola izango duen</p>
<p>urdaia lodiya,</p>
<p>artuko det onekin</p>
<p>nik diru aundiya,</p>
<p>eta erosiko det</p>
<p>txaltxo bat urrisa,</p>
<p>umeak egin ditzan</p>
<p>etxekoen gisa.</p>
<p>Urte asko baño len,</p>
<p>badet nik ustea</p>
<p>arkituko naizela</p>
<p>ganaduz betea.</p>
<p>Ozta izango al da</p>
<p>errian neskatxik,</p>
<p>dotea nik adiña</p>
<p>izango duenik».</p>
<p>Asmo oiek egiten</p>
<p>ari dan artean,</p>
<p>irristatzen zaiozka</p>
<p>bi oñak lurrean.</p>
<p>Adiyo aren esne,</p>
<p>arraultz ta txitoak,</p>
<p>adiyo txerri, txal ta</p>
<p>dote guztizkoa.</p>
<p>Askotan dirudite</p>
<p>gure esperantzak</p>
<p>osoro txakurraren</p>
<p>gaberdiko ametsak.</p>
        </body>
      </text>
      <text>
        <front>
          <head rend='Bold'><p>ASTOA ETA TXERRIA</p></head>
        </front>
        <body>
<p>Asto bat bizi oi zan</p>
<p>ukullu batean,</p>
<p>eta txerri bat berriz</p>
<p>aren bazterrean.</p>
<p>Txerriari astoak</p>
<p>zion enbidia,</p>
<p>zeren askoz obea</p>
<p>zan aren bizia.</p>
<p>«Ori —esaten zuen—</p>
<p>dago uguiturik,</p>
<p>ez dezake ezer jan</p>
<p>ez badu iriñik;</p>
<p>ni berriz emen nago</p>
<p>gosez idikirik,</p>
<p>majaderan ez daukat</p>
<p>lastoaren piskik.</p>
<p>Noizik bein baldin badet</p>
<p>millizkatzen zaia,</p>
<p>iduritzen zat dala</p>
<p>orduan eztaia.</p>
<p>Goizetik arratsera</p>
<p>oi da aren lana:</p>
<p>tripa ezin jasoa,</p>
<p>ezer ezin jana.</p>
<p>Ni beti narabilte</p>
<p>arras zamaturik,</p>
<p>indarrak galdu eta</p>
<p>ezin igiturik. Atz egiten diote</p>
<p>ari bizkarrean,</p>
<p>maitetxoa esanaz</p>
<p>jana ematean;</p>
<p>ni zamaren azpian</p>
<p>ez naute urriki,</p>
<p>beaituzte egunean</p>
<p>neretzat makil bi;</p>
<p>zenbat eta daukadan</p>
<p>indar gutxiago,</p>
<p>anbat eta gañean</p>
<p>det golpe geiago».</p>
<p>Au oi zan astoaren</p>
<p>betiko itzkuntza,</p>
<p>Jainkoari esanaz:</p>
<p>«Indazu laguntza!»</p>
<p>Ostegun gizen egun</p>
<p>deritzan goizean,</p>
<p>golpeka asten dira</p>
<p>etxeko atean;</p>
<p>esnatzen da astoa,</p>
<p>eta du ikusten</p>
<p>arakiña barrena</p>
<p>deadarka sartzen,</p>
<p>esanaz: «Guazen, guazen!</p>
<p>Non dago txerria?»</p>
<p>Neskamea, arturik</p>
<p>eskuan pazia,</p>
<p>asten da idikitzen</p>
<p>gaisoari eia.</p>
<p>Irteten da txerria</p>
<p>doi-doia eietik,</p>
<p>artzen du arakiñak</p>
<p>belarrietatik,</p>
<p>eta ematen dio</p>
<p>urte bi baño len</p>
<p>eriotza gogorra,</p>
<p>zeren dagoen gizen.</p>
<p>Nork esan astoaren</p>
<p>beldur laborria,</p>
<p>noiz allegatuko zan</p>
<p>beraren aldia?</p>
<p>Burutik oñetara</p>
<p>izerdiz bustirik,</p>
<p>an zegoan gaisoa</p>
<p>txokoan ixillik.</p>
<p>Irten zan bada noizbait</p>
<p>gure arakiña,</p>
<p>eta akabatu zan</p>
<p>astoaren miña.</p>
<p>Orduan esan zuen</p>
<p>bere barrenean:</p>
<p>«Jainkoari eskerrak,</p>
<p>bizi naizenean!</p>
<p>Nik nere lagunari</p>
<p>enbidia nion,</p>
<p>nere patua opa</p>
<p>iñori ez nion;</p>
<p>ez det nik nai alerik,</p>
<p>ez det nai iriñik,</p>
<p>baldin ill bear bada</p>
<p>orrela gazterik.</p>
<p>Betoz nere gañera</p>
<p>amar milla makill,</p>
<p>askoz naiago det nik</p>
<p>onela zarrik ill».</p>
<p>Berdin ikusia da:</p>
<p>ez da atsegiñik</p>
<p>mundu onetan iñon</p>
<p>zerbait gabetanik.</p>
        </body>
      </text>
      <text>
        <front>
          <head rend='Bold'><p>BERRITSUA</p></head>
        </front>
        <body>
<p>Tristan estudiante</p>
<p>guztiz beartsua</p>
<p>buru andikoa zan,</p>
<p>baña berritsua.</p>
<p>Aberastu nai zuen;</p>
<p>gutizi ona da,</p>
<p>baldin bide onetik</p>
<p>aberasten bada.</p>
<p>Baña gutxi dirade</p>
<p>galdetzen dutenak</p>
<p>bideak diran txarrak</p>
<p>edo diran onak.</p>
<p>Asten da gure Tristan</p>
<p>erriz erri deitzen,</p>
<p>diela abereai</p>
<p>itzegin-arazten.</p>
<p>Orra non bereala</p>
<p>dakien erregek</p>
<p>zer abillidadea</p>
<p>dadukan Tristanek;</p>
<p>bere-berealaxe</p>
<p>deitzen du Madrilla</p>
<p>onen gizon jaintsun</p>
<p>guztizko abilla.</p>
<p>Errege asten zaio</p>
<p>pozturik esaten:</p>
<p>«Omen dakik astoai</p>
<p>itzegin-arazten?</p>
<p>Badiat bat etxean,</p>
<p>eta dek emea,</p>
<p>luzaro edan diat</p>
<p>nik aren esnea.</p>
<p>Berari zor zioat</p>
<p>nere osasuna,</p>
<p>geroztik uste diat</p>
<p>derala laguna.</p>
<p>Orain aterako dek</p>
<p>kontua emendik</p>
<p>aren itza aditu</p>
<p>naiko ote dedan nik».</p>
<p>Tristanek dio: «Jauna,</p>
<p>da ezagutua</p>
<p>txit gogorra duela</p>
<p>astoak burua.</p>
<p>Berorren mesedeak</p>
<p>amar urteetan</p>
<p>astoa entzungo du</p>
<p>ederki izketan».</p>
<p>Gelara joan ondoren</p>
<p>dator erregea</p>
<p>sakela bat eskuan</p>
<p>ontz-urrez betea,</p>
<p>eta ematen dio</p>
<p>Tristani, esanaz:</p>
<p>«Kontentu izango nak,</p>
<p>Tristan, ire lanaz,</p>
<p>baldin ikusten badet</p>
<p>amar urteetan</p>
<p>nere asto maitea</p>
<p>nerekin izketan».</p>
<p>«Ez da —dio Tristanek—</p>
<p>predikadorerik,</p>
<p>asto ori izketan</p>
<p>gainduko duenik».</p>
<p>Jil, aren adiskide</p>
<p>eta erritarra,</p>
<p>au aditu ta ezin</p>
<p>idukirik farra,</p>
<p>asten zaio esanaz:</p>
<p>«Deaurruz betea!</p>
<p>Orrela engañatu</p>
<p>beak erregea?</p>
<p>Iges egin zak, Tristan,</p>
<p>lasterka emendik,</p>
<p>ostikoka ez badek</p>
<p>egon nai zintzillik;</p>
<p>zergatik azkeneko</p>
<p>Tristanen pagua</p>
<p>izango dek iltzea</p>
<p>emen urkatua».</p>
<p>«Jiltxo —dio Tristanek—,</p>
<p>guztiz dek luzea</p>
<p>eskatu eta eman</p>
<p>diraten epea;</p>
<p>amar urte oietan,</p>
<p>kontu epe oni,</p>
<p>ez gaituk ilko errege,</p>
<p>astoa edo ni?».</p>
        </body>
      </text>
      <text>
        <front>
          <head rend='Bold'><p>ABEREAK IZURRIAREKIN</p></head>
        </front>
        <body>
<p>Baso eta soroak,</p>
<p>zelaiak, mendiak,</p>
<p>abere illez zeuden</p>
<p>arras estaliak,</p>
<p>sartu zitzaielako</p>
<p>gaitz bat txit andia,</p>
<p>zeñari oi dioten</p>
<p>deitzen izurria.</p>
<p>Lekua aietan baitzan</p>
<p>leoia errege,</p>
<p>beldurrez geldi zedin</p>
<p>jenderika gabe,</p>
<p>deitu omen zituen</p>
<p>abere guztiak,</p>
<p>utzirika alde bat</p>
<p>bakarrik eriak.</p>
<p>Joan ziraden lasterka,</p>
<p>al zuten lenena,</p>
<p>zein baño zein arako</p>
<p>ote zan aurrena.</p>
<p>Muno baten gañean</p>
<p>leoia jarri zan,</p>
<p>eta andik ojuka</p>
<p>onela asi zan:</p>
<p>«Nere seme maiteak,</p>
<p>da izugarria</p>
<p>gure artean sortu</p>
<p>zaigun izurria;</p>
<p>gelditu bearra naiz</p>
<p>ni, zuen errege,</p>
<p>egun asko baño len,</p>
<p>iñor ere bage.</p>
<p>Zuei esateko,</p>
<p>da nere ustea,</p>
<p>onenbeste bat jende</p>
<p>galtzen ez uztea.</p>
<p>Izurri oni omen</p>
<p>deritza kolera,</p>
<p>eta deitu zaituztet</p>
<p>guziak onera,</p>
<p>nolabait Jaungoikoa</p>
<p>dezagun eztitu,</p>
<p>eta kolera gabe</p>
<p>gaitezen gelditu.</p>
<p>Uste det, eztitzeko</p>
<p>aren mesedea,</p>
<p>on dala gutako bat</p>
<p>gaur emen iltzea,</p>
<p>erretzen degularik</p>
<p>gero aldarean,</p>
<p>kolerak utzi gaitzan</p>
<p>lenbailen pakean.</p>
<p>Nor dan gure artean</p>
<p>gaitzika geiena,</p>
<p>jaio zanetik onontz</p>
<p>egiten duena,</p>
<p>au da, nere semeak,</p>
<p>ez daukat dudarik,</p>
<p>daukana Jaungoikoa</p>
<p>txit asarraturik.</p>
<p>Au, illik, aldarean</p>
<p>erretzen badegu,</p>
<p>bereala Jainkoa</p>
<p>eztituko degu,</p>
<p>gelditzen diralarik</p>
<p>gure pekatuak</p>
<p>an goien, duda gabe,</p>
<p>betiko aztuak.</p>
<p>Asi bedi bakoitza</p>
<p>esaten bereak,</p>
<p>aditurik aurrena</p>
<p>osorik nereak:</p>
<p>Beñere ez det izan,</p>
<p>aitortuko det nik,</p>
<p>aberez asetzeko</p>
<p>batere kupidik;</p>
<p>zezenak, beiak, auntzak</p>
<p>eta basurdeak</p>
<p>bete izan dituzte</p>
<p>maiz nere esteak.</p>
<p>Gaiztakeria oiek</p>
<p>dirade nereak;</p>
<p>orain esango ditu</p>
<p>bakoitzak bereak».</p>
<p>«Ez, jauna, ez —ojuka</p>
<p>dio azeriak—,</p>
<p>ez dirade oriek,</p>
<p>ez, gaiztakeriak.</p>
<p>Non-nai beti, mendean</p>
<p>bizi dan jendeak,</p>
<p>bazkatutzen oi ditu</p>
<p>bere erregeak».</p>
<p>Kata-motzak zionez,</p>
<p>bai ere otsoak,</p>
<p>aiek jan oi zituzten</p>
<p>artalde osoak.</p>
<p>Asko alditan zion</p>
<p>berriz azeriak</p>
<p>ustu izan zituela</p>
<p>ark ollotegiak.</p>
<p>Pekatuak esaten</p>
<p>bakoitza dijoa,</p>
<p>eta azken-azkena</p>
<p>badator astoa.</p>
<p>Arrantzaz asitzen da</p>
<p>bereak esaten,</p>
<p>eta modu onetan</p>
<p>ojuak egiten:</p>
<p>«Jaunak, ni oroitzen naiz,</p>
<p>igande batean,</p>
<p>bazkatzen nebillela</p>
<p>goizetik larrean</p>
<p>iñon ere belarrik</p>
<p>ezin arkiturik,</p>
<p>egin ez zuelako</p>
<p>luzaro euririk;</p>
<p>sartu izandu nitzan</p>
<p>gari-zelaiean;</p>
<p>baña, jauna, egiaz</p>
<p>zan uste gabean,</p>
<p>eta ezin gogora</p>
<p>zait etorri neri</p>
<p>jan nituen edo ez</p>
<p>buru bat edo bi».</p>
<p>Atera bezin laster</p>
<p>itz oiek aotik,</p>
<p>azeriak ojuka:</p>
<p>«Ez dago dudarik!</p>
<p>—esaten du—, ori da,</p>
<p>orixen da, ori,</p>
<p>emen sartu diguna</p>
<p>izurria guri!</p>
<p>Bereala bear du</p>
<p>ankaz gora jarri,</p>
<p>aldarean dezagun</p>
<p>ederki ezarri».</p>
<p>Iduritu zitzaion</p>
<p>ongi jendeari,</p>
<p>bizia kendutzea</p>
<p>asto gaisoari.</p>
<p>Bereala astoa</p>
<p>gelditu zan illik,</p>
<p>ez izanagatika</p>
<p>batera kulparik.</p>
<p>Erregek inguruan</p>
<p>zeuzkan mutikoak,</p>
<p>nola ziran kata-motz,</p>
<p>azeri, otsoak,</p>
<p>irri egiten zuten</p>
<p>astoa iltzean,</p>
<p>ill eta ankaz gora</p>
<p>surtan ezartzean.</p>
<p>Mundu onetan beti,</p>
<p>indarra dutenak,</p>
<p>ez badirade ere</p>
<p>mutillik onenak,</p>
<p>esan oi da dirala</p>
<p>txit gizon prestuak,</p>
<p>estaltzen diralako</p>
<p>aien pekatuak;</p>
<p>beste aldetik berriz</p>
<p>jende beartsua,</p>
<p>ardit batengatika</p>
<p>oi da urkatua.</p>
<p>Baña gertatzen oi da</p>
<p>au gure artean,</p>
<p>bestela izango da</p>
<p>an gora joatean;</p>
<p>zeren izango gera</p>
<p>guztiok an berdin,</p>
<p>naiz errege emen izan,</p>
<p>naiz izan arlekin.</p>
        </body>
      </text>
      <text>
        <front>
          <head rend='Bold'><p>TXITXARRA ETA TXINGURRIA</p></head>
        </front>
        <body>
<p>Iduritzen zitzaion</p>
<p>urrikigarria</p>
<p>txitxarrari auzoan</p>
<p>zuen txingurria,</p>
<p>zeren ikusten zuen</p>
<p>lertutzen lanean,</p>
<p>denbora piskatxo bat</p>
<p>ondutzen zanean.</p>
<p>Askotan esan zion,</p>
<p>ez irriz, benetan:</p>
<p>«Ez diat lanik egin</p>
<p>nere egunetan,</p>
<p>eta uste diat nik,</p>
<p>nere mutikoa,</p>
<p>lan egiten duena</p>
<p>dala txit astoa.</p>
<p>Zer? Ibilli bear dek</p>
<p>beti arrastaka,</p>
<p>ezin gari-ale bat</p>
<p>karraiaturika,</p>
<p>erori eta altxa,</p>
<p>beti jira-bira,</p>
<p>eramatiagatik</p>
<p>ale bat kabira?</p>
<p>Bizi-modu txar ori</p>
<p>utzak, txingurria,</p>
<p>egin zak nik egiten</p>
<p>deraden guztia».</p>
<p>Txingurriak, jakiñik</p>
<p>gurasoetatik</p>
<p>ezin biziko zala</p>
<p>egin bage lanik,</p>
<p>txitxarraren esanik</p>
<p>ez zuen aditu,</p>
<p>eta bere lanari</p>
<p>oi zion segitu;</p>
<p>bitartean txitxarra</p>
<p>zijoan pasatzen</p>
<p>uda guzti-guztia</p>
<p>sasian kantatzen;</p>
<p>baña gaizki jo zion</p>
<p>soñua kukuak:</p>
<p>uda joan eta zuen</p>
<p>atzeman neguak,</p>
<p>eta, nola bait-duen</p>
<p>kopet itsusia,</p>
<p>joan ziran txitxar-kanta</p>
<p>eta erausia,</p>
<p>zeren, bukaturika</p>
<p>udako asea,</p>
<p>otzak ekarri zuen</p>
<p>berekin gosea.</p>
<p>Txitxarra gelditu zan</p>
<p>argala, umilla,</p>
<p>este zimurtuakin</p>
<p>eta erdi illa.</p>
<p>Oroitzen da auzoan</p>
<p>badala zer jana,</p>
<p>dijoa arrastaka</p>
<p>txingurriagana,</p>
<p>eta esaten dio</p>
<p>doi-doia argalez:</p>
<p>«Adiskidia, dizut</p>
<p>eskatzen mesedez</p>
<p>zure gordaidutika</p>
<p>piskatxo bat zer jan,</p>
<p>nolabait negu beltz au</p>
<p>igaro dezadan».</p>
<p>Ikusi zuenean</p>
<p>ain argal txitxarra,</p>
<p>txingurriak, egiñaz</p>
<p>gogotika farra,</p>
<p>ola esaten dio:</p>
<p>«Zu onontz, txitxarra?</p>
<p>Kantari ona zera,</p>
<p>beargille txarra.</p>
<p>Uda igaro dezu</p>
<p>erausian, kantan,</p>
<p>ni nebillen artean</p>
<p>lertzen lan eta lan;</p>
<p>eta orain nai dezu</p>
<p>txingurri-nekeak</p>
<p>bete ditzaten txitxar</p>
<p>alferren esteak?</p>
<p>Ez, ez orrelakorik!</p>
<p>On da ikustea,</p>
<p>zer dan mundu onetan</p>
<p>alfer izatea.</p>
<p>Ni len nekatu eta</p>
<p>banoa jatera,</p>
<p>zu geldi egon zera,</p>
<p>zoaz kantatzera».</p>
<p>Lagundu bear zaio</p>
<p>beargilleari,</p>
<p>ez ordea beñere</p>
<p>jende alferrari.</p>
        </body>
      </text>
      <text>
        <front>
          <head rend='Bold'><p>IGELAK ERREGE ESKATZEN</p></head>
        </front>
        <body>
<p>Abere-mot bakoitzak,</p>
<p>lengo denboretan,</p>
<p>erregea bazuten</p>
<p>toki guzietan.</p>
<p>Gabetanika zeuden</p>
<p>igelak bakarrik,</p>
<p>zeren ozta ziraden</p>
<p>irteten loietik,</p>
<p>eta ez da atsegin,</p>
<p>naiz izan errege,</p>
<p>bizitzea loi-pean</p>
<p>andik irten gabe.</p>
<p>Igel gaisoak zeuden</p>
<p>arras lotsaturik,</p>
<p>iñork ez zielako</p>
<p>egiten kasorik.</p>
<p>Biltzen dira guziak</p>
<p>beren batzarrean,</p>
<p>eta diote: «Guazen</p>
<p>jartzera aurrean</p>
<p>Jupiter andiari,</p>
<p>eta esatera:</p>
<p>Jauna, gatoz zuagana</p>
<p>errege eskatzera;</p>
<p>abere-mot bakoitzak</p>
<p>izanik berea,</p>
<p>guk ere nai genduke,</p>
<p>al balitz, gurea».</p>
<p>Jupiterrek, mugituz</p>
<p>noizik bein burua,</p>
<p>aditu omen zien</p>
<p>beren erregua,</p>
<p>far-irria egiñaz,</p>
<p>zeren ez zekiten</p>
<p>igel txori-buruak</p>
<p>zer eskatzen zuten;</p>
<p>bada bizi ziraden</p>
<p>elkarren artean,</p>
<p>kantatu eta josta,</p>
<p>ederki pakean.</p>
<p>Esan omen zioten</p>
<p>beren jaungoikoak</p>
<p>«Ez zaiteztela izan,</p>
<p>arren, ain txoroak;</p>
<p>zeren ez da munduan</p>
<p>zori onagorik,</p>
<p>nola dan bizitzea</p>
<p>buru gabetanik.</p>
<p>Badezute non bizi,</p>
<p>zer jana, pakea;</p>
<p>zertako nai dezute</p>
<p>orain erregea?</p>
<p>Gaiztoak bear dute,</p>
<p>ez dago dudarik,</p>
<p>elkar ill ez dezaten</p>
<p>buru gabetanik;</p>
<p>baña izanik ona</p>
<p>zuen familia,</p>
<p>zer deaurrutarako</p>
<p>du agintaria?».</p>
<p>«Jauna —erantzun zuten—,</p>
<p>badute besteak,</p>
<p>eta lotsatzen gaitu</p>
<p>guk ez izateak;</p>
<p>ez gera gutxiago</p>
<p>noski aiek baño;</p>
<p>lotsarik asko izan</p>
<p>degu oraindaño».</p>
<p>«Ori orrela bada</p>
<p>—dio Jupiterrek—,</p>
<p>faltarik ez dizute</p>
<p>egingo erregek».</p>
<p>Au esan ondorean,</p>
<p>orra non batetan</p>
<p>zerutik zingirara</p>
<p>zerbait erortzen dan,</p>
<p>ematen duelarik</p>
<p>alako golpea,</p>
<p>non galtzen dute arras</p>
<p>igelak kordea.</p>
<p>Piskabana ikara</p>
<p>pasa ondorean,</p>
<p>eta ezaguera</p>
<p>etorri zanean,</p>
<p>lasterka an dijoaz</p>
<p>sartzera lenbailen</p>
<p>gutxienaz kana bi</p>
<p>loiean barrenen.</p>
<p>Zortzi egun aietan</p>
<p>ez zan bat bakarrik</p>
<p>loietik irtetera</p>
<p>atrebitzen zanik.</p>
<p>Noizbait irteten da bat</p>
<p>eta dio: <hi rend='Italic'>«Tat, tat,</hi></p>
<p>erregetzat diagu</p>
<p>egur-puska andi bat».</p>
<p>Ikusi zutenean</p>
<p>ziola egia,</p>
<p>nork esan aien lotsa</p>
<p>eta errabia?</p>
<p>Badijoaz lasterka</p>
<p>Jupiterren billa,</p>
<p>eta esaten diote:</p>
<p>«Jauna, esker milla;</p>
<p>gaur bidaldu diguzun</p>
<p>errege prestua,</p>
<p>da itsua ta gorra,</p>
<p>gañera mutua;</p>
<p>beste bat nai genduke</p>
<p>ernaia, bizia,</p>
<p>jendiari agintzen</p>
<p>ongi ikasia».</p>
<p>«Zoazte ortika, zoazte</p>
<p>—die erantzuten—,</p>
<p>berdin ez dakizute</p>
<p>zer darabilzuten».</p>
<p>Bidaltzen die bada</p>
<p>beste erregea,</p>
<p>zeña zan amar kana</p>
<p>luze zan sugea.</p>
<p>Zingiran sartu eta</p>
<p>asi zan batetan</p>
<p>igelai jarraika,</p>
<p>arrapa eta jan.</p>
<p>An dijoaz igesi</p>
<p>bera eta gora,</p>
<p>batzuek loi azpira,</p>
<p>besteak kanpora.</p>
<p>Madarikatzen dute</p>
<p>guztiak errege,</p>
<p>obeto ziralako</p>
<p>agintari bage.</p>
<p>Onela oi dirade</p>
<p>txoroen kontuak,</p>
<p>ez die farra gaizki</p>
<p>egiten munduak.</p>
<p>Ongi geran orduan</p>
<p>obeto nai degu,</p>
<p>galdu ta gero ona</p>
<p>ezagutzen degu;</p>
<p>baña nola orduan</p>
<p>ez degun protxurik,</p>
<p>ez oi zaigu gelditzen</p>
<p>damua besterik.</p>
        </body>
      </text>
      <text>
        <front>
          <head rend='Bold'><p>ASTO BURU GOGORRA</p></head>
        </front>
        <body>
<p>Asto bat zebillen bein</p>
<p>bazkatzen larrean,</p>
<p>bururaño estaltzen</p>
<p>zuen belarrean.</p>
<p>Ain zegoan kontentu</p>
<p>gure aberea,</p>
<p>non dagoan Txinako</p>
<p>enperadorea;</p>
<p>belarrez ase eta</p>
<p>egiñaz arrantza,</p>
<p>guztia zan arentzat</p>
<p>festa eta dantza.</p>
<p>Lepoa luzaturik,</p>
<p>bi belarriak zut,</p>
<p>arrantzaka ikusten</p>
<p>derala uste dut.</p>
<p>Onela dabillela</p>
<p>batetik bestera,</p>
<p>oroitu gabetanik</p>
<p>joateaz etxera,</p>
<p>noizik bein luze-luze</p>
<p>etziñik lurrean,</p>
<p>tripaz gora jarririk,</p>
<p>zankoak airean,</p>
<p>orrontz-onotz jiraka,</p>
<p>zan gorputza guztia</p>
<p>gelditzen zitzaiola</p>
<p>autsez estalia,</p>
<p>akabatzen zuela</p>
<p>azkenean festa</p>
<p>tronpeta joaz, nola</p>
<p>esan bear ez da;</p>
<p>onela dabillela</p>
<p>astoa mendian,</p>
<p>nausia ikusten du</p>
<p>ez txit urrutian,</p>
<p>deituaz: «Potxo, Potxo,</p>
<p>atorkit onera,</p>
<p>etsaiak dijoazkik</p>
<p>or ire gañera;</p>
<p>ez al dituk aditzen</p>
<p>tronpet-atabalak,</p>
<p>eta txistuka orrontz</p>
<p>dijoazen balak?</p>
<p>Ator onontz lasterka,</p>
<p>edo aiz galdua,</p>
<p>ukulluan an daukak</p>
<p>toki segurua».</p>
<p>Potxo sasi tartean</p>
<p>an dabil bazkatzen,</p>
<p>nausiari kasorik</p>
<p>ez dio egiten.</p>
<p>Egur bat artu eta</p>
<p>an dijoakio,</p>
<p>eta burutik bera</p>
<p>erasotzen dio,</p>
<p>esaten diolarik:</p>
<p>«Esker gabekoa,</p>
<p>nik oju egiñ eta</p>
<p>i igesi oa?</p>
<p>Asto madarikatu,</p>
<p>nar, buru-gogorra,</p>
<p>noiz ezkero egiñ aiz</p>
<p>i neretzat gorra?</p>
<p>Ez dituk bizi ire</p>
<p>aita ta aitona,</p>
<p>ezagutzen zutenak</p>
<p>beren zori ona!</p>
<p>Guazen, guazen emendik,</p>
<p>gauzemak etxera,</p>
<p>merezi ez dek baña,</p>
<p>otea jatera».</p>
<p>Astoak nausiari</p>
<p>dio erantzuten:</p>
<p>«Pentsamentu bat orain</p>
<p>nengoan egiten:</p>
<p>Arrapatzen banaute</p>
<p>ni emen etsaiak,</p>
<p>gaitzik egingo ditet</p>
<p>aien asta-zaiak?</p>
<p>Edo, aien mendean</p>
<p>gelditzen banaiz ni,</p>
<p>ifiñiko dizkitet</p>
<p>gañean txalma bi?</p>
<p>Ni bezalakoentzat,</p>
<p>nere nagusia,</p>
<p>nere ustez etsaia</p>
<p>da mundu guzia».</p>
<p>Patu gaiztoarekin</p>
<p>danean bat jaio,</p>
<p>an edo emen bizi</p>
<p>oro-oro bat zaio,</p>
<p>eta gerra-denboran</p>
<p>ezer ez izanik,</p>
<p>ez oi du aberatsak</p>
<p>duten ikararik.</p>
        </body>
      </text>
      <text>
        <front>
          <head rend='Bold'><p>BELEA ETA AZERIA</p></head>
        </front>
        <body>
<p>Zur-aritz luze baten</p>
<p>tontor-tontorrean</p>
<p>bele bat gelditu zan</p>
<p>joan dan egunean.</p>
<p>Bere mokoan zeukan</p>
<p>gazta bat guria,</p>
<p>borda-leio batetik</p>
<p>ebatsi berria.</p>
<p>Azeri bat irten zan</p>
<p>arkaitzen artetik,</p>
<p>eta igarotzen zan</p>
<p>zur-aritz azpitik;</p>
<p>ozta zuen gaztaren</p>
<p>usaia sentitu,</p>
<p>gora begiratuaz</p>
<p>bertan zan gelditu.</p>
<p>Ikusi zuenean</p>
<p>ain gazta guria,</p>
<p>zintzillika zerion</p>
<p>aotik lirdia.</p>
<p>Geldi-geldi zegoan</p>
<p>zur-aritz azpain,</p>
<p>gazta nai, eziñ izan,</p>
<p>zalez errabian.</p>
<p>Bere berrenen zion:</p>
<p>«Ezin gora io!</p>
<p>Igotzen banaiz ere</p>
<p>ez likek balio!</p>
<p>Zeren nik nai banuke</p>
<p>argana gora joan,</p>
<p>iges egingo likek</p>
<p>bereala egan.</p>
<p>Zerbait beste gauzarik</p>
<p>beaiat asmatu;</p>
<p><hi rend='Italic'>tat tat </hi>oraintxen bertan</p>
<p>zaidak gogoratu;</p>
<p>eziñ obeagoko</p>
<p>pensamentuba dek,</p>
<p>sei minutu baño len</p>
<p>gazta nerea dek».</p>
<p>«Agur, adiskidea,</p>
<p>—dio betik deitzen—,</p>
<p>zure edertasunak</p>
<p>nau enamoratzen:</p>
<p>moko oria dezu,</p>
<p>luma beltz-urdiña,</p>
<p>begia berriz galant,</p>
<p>argi eta fiña;</p>
<p>itz batean zerade</p>
<p>ain guztizko joia,</p>
<p>non arkitu diteke</p>
<p>beste bat doi-doia.</p>
<p>Sinistatu nazazu,</p>
<p>dudarika bage,</p>
<p>egaztien artean</p>
<p>ziñake errege,</p>
<p>zeran bezin ederra</p>
<p>bazendu kantua;</p>
<p>ala dezun edo ez</p>
<p>or dago kontua».</p>
<p>Beleak aditzean</p>
<p>lausengatxo ura,</p>
<p>sentitzen du beregan</p>
<p>kantatzeko gura.</p>
<p>Ozta idikitzen du</p>
<p>gaisoak mokoa,</p>
<p>bereala lurrera</p>
<p>gazta an dijoa.</p>
<p>Azeriak algaraz</p>
<p>omen zion deitu:</p>
<p>«Orren kanta ederrik</p>
<p>ez det nik aditu!</p>
<p>Orain nik gazta jaten</p>
<p>deran bitartean,</p>
<p>goza zaitez zu zere</p>
<p>arrotasunean;</p>
<p>Jangoikoak dizula</p>
<p>luzaro osasuna,</p>
<p>zure kantu eztia,</p>
<p>zure edertasuna;</p>
<p>kontentu izango naiz</p>
<p>ni nere aldetik,</p>
<p>tripa betetzen badet</p>
<p>maiz zure mokotik».</p>
<p>Au esan eta joan zan</p>
<p>bere gaztarekin;</p>
<p>belea gelditu zan</p>
<p>sabel utsarekin.</p>
<p>Lausengarien itza</p>
<p>duenak sinisten,</p>
<p>onelakoxe txalmak</p>
<p>ditu eramaten.</p>
        </body>
      </text>
      <text>
        <front>
          <head rend='Bold'><p>OLLARRA ETA AZERIA</p></head>
        </front>
        <body>
<p>Ollar bat zebillen bein</p>
<p>faza ederrean,</p>
<p>soroa jorratuaz,</p>
<p>jaten goiz batean.</p>
<p>Kakaraza egiñaz</p>
<p>orra non batetan</p>
<p>igotzen dan ollarra</p>
<p>arbolera egan.</p>
<p>Begira negokion</p>
<p>ni bazter batetik,</p>
<p>ezin begiak kenduz</p>
<p>iñolaz argandik.</p>
<p>Gain-gañean zegoan</p>
<p>jarririk ederki,</p>
<p>ollar ederragorik</p>
<p>ez det nik ikusi.</p>
<p>Atzapar bat bazuen</p>
<p>kana betekoa,</p>
<p>atzeko azkazala</p>
<p>zenzadarrekoa;</p>
<p>bullarra txit lodia,</p>
<p>lepoa laburra,</p>
<p>begi ori gorriak,</p>
<p>mokoa makurra;</p>
<p>atzeko lumak jo nai</p>
<p>zioten burua,</p>
<p>zintzillik goitik bera</p>
<p>egiñaz arkua;</p>
<p>galdor gorri andia</p>
<p>zeukan ain zuzena,</p>
<p>non artan ikusten zan</p>
<p>beraren kemena.</p>
<p>Aren luma ederrak,</p>
<p>eguzkiak jorik,</p>
<p>diztiatutzen zuten</p>
<p>guztiz urrutitik,</p>
<p>alako moduan non</p>
<p>ez nezake esan</p>
<p>gure ollar ori zer</p>
<p>kolorezkoa zan;</p>
<p>ain laster zirudien</p>
<p>zillarra, urrea,</p>
<p>non perla, esmeralda,</p>
<p>non diamantea.</p>
<p>Ari begira ezin</p>
<p>nintzan ni aspertu;</p>
<p>ez pensatu derala</p>
<p>ezertan edertu.</p>
<p>Oraindik sei minuto</p>
<p>igaro baño len,</p>
<p>azeri zar andi bat</p>
<p>orra non datorren.</p>
<p>Ikusten du ollarra,</p>
<p>gelditzen da bertan,</p>
<p>betik gora asten zaio</p>
<p>onela itzketan:</p>
<p>«Biba, biba, maitea,</p>
<p>auxen bat berria:</p>
<p>pakeak egin dira;</p>
<p>gaur mundu guztia</p>
<p>bizi diteke aisa</p>
<p>beldur gabetanik;</p>
<p>iñork ez du aurrera</p>
<p>izango etsairik;</p>
<p>katu eta txakurrak,</p>
<p>otso arkumeak,</p>
<p>azeriak, ollarrak,</p>
<p>gera aiskideak.</p>
<p>Jatxi zaitez lasterka,</p>
<p>beldurrik ez izan,</p>
<p>elkarri laztantxo bat</p>
<p>beaiogu eman».</p>
<p>Ollarrak bereala</p>
<p>dio erantzuten:</p>
<p>«Zaude piska piska bat,</p>
<p>orra non datozen</p>
<p>iru azeri-txakur,</p>
<p>orra atadian</p>
<p>lasterka lau oñean</p>
<p>lertzeko zorian.</p>
<p>Ez dago, ez, dudarik,</p>
<p>diozu egia,</p>
<p>oiek dakarte seurki</p>
<p>pakeen berria».</p>
<p>Aditu bezin laster</p>
<p>txakurren izena,</p>
<p>an dijoa azeria</p>
<p>al duen lenena.</p>
<p>«Zaude, zaude! —ollarra</p>
<p>asten zaio deitzen—;</p>
<p>bereala nazazu</p>
<p>emendik jatxitzen!».</p>
<p>Ez dago gelditzeko</p>
<p>gure azeria,</p>
<p>badirudi igesi</p>
<p>dijoan erbia.</p>
<p>«Guztiz presa naiz —dio—,</p>
<p>bereala or naiz,</p>
<p>guk onelako presak</p>
<p>oi ditugu txit maiz».</p>
<p>Guztiz asko jakiña</p>
<p>zan azeri zarra,</p>
<p>baña ollarra ere</p>
<p>ez bide zan narra.</p>
        </body>
      </text>
      <text>
        <front>
          <head rend='Bold'><p>AUNTZAK ETA AKERRAK</p></head>
        </front>
        <body>
<p>Munduan enbidia</p>
<p>batak besteari</p>
<p>izaten oi diogu</p>
<p>txit maiz edo beti.</p>
<p>Auntzak ikusirika</p>
<p>zirala akerrak,</p>
<p>jendeen arabera,</p>
<p>guztizko ederrak,</p>
<p>eta aiek eragin</p>
<p>oi zutela farra,</p>
<p>falta zitzaielako</p>
<p>zintzillik bizarra,</p>
<p>joan omen ziran beren</p>
<p>jaungoikoagana,</p>
<p>esanaz: «Jauna, gatoz</p>
<p>gaur berorrengana,</p>
<p>adiarazotera</p>
<p>zer lotsagarria</p>
<p>dan gutzaz egitea</p>
<p>jendeak irria,</p>
<p>zergatik kokotzean</p>
<p>ez degun bizarrik,</p>
<p>akerren motakoak</p>
<p>gu ere izanik.</p>
<p>Jauna, gure kokotza</p>
<p>bizarrez betea</p>
<p>gelditzeko asko da</p>
<p>zuk nai izatea;</p>
<p>esperantza daukagu</p>
<p>etxera emendik</p>
<p>biurtuko gerala</p>
<p>bizarrez jantzirik».</p>
<p>Jaungoikoa onetan</p>
<p>zegoan glorian</p>
<p>auntzak entzunaz, irriz</p>
<p>lertzeko zorian;</p>
<p>eta esaten die</p>
<p>«Zoazte emendik,</p>
<p>ez esan orrelako</p>
<p>txorakeriarik!».</p>
<p>Baña negarrez auntzak</p>
<p>omen ziran asi,</p>
<p>arat-onat ibilliz</p>
<p>beka sasiz-sasi.</p>
<p>Kupiturik orduan</p>
<p>jainkoa guztia,</p>
<p>eta artzen zuela</p>
<p>manera eztia:</p>
<p>«Orra —esan zioten—</p>
<p>bertatik bizarra;</p>
<p>munduak egingo du</p>
<p>orain zuez farra».</p>
<p>Kontrara gertatzen da</p>
<p>gaurko egunean,</p>
<p>akerrak auntz nai dute</p>
<p>izan geienean;</p>
<p>gizonak, andre moten</p>
<p>manerak arturik,</p>
<p>ikusten dirade maiz</p>
<p>tximu biurturik.</p>
<p>Auntzak auntz beau izan,</p>
<p>akerrak akerra,</p>
<p>gizonak indartsua,</p>
<p>andreak ederra;</p>
<p>bestela buruz bera</p>
<p>joango da mundua,</p>
<p>eta geldituko da</p>
<p>betiko galdua,</p>
<p>ematen zaiolarik</p>
<p>kulpa Jainkoari,</p>
<p>nork eman bearrean</p>
<p>bere buruari.</p>
        </body>
      </text>
      <text>
        <front>
          <head rend='Bold'><p>LEOIA ETA TXIMUAK</p></head>
        </front>
        <body>
<p>Leoi bat irten zan bein</p>
<p>zulotik eizera,</p>
<p>gosez irrikiturik,</p>
<p>tripa betetzera;</p>
<p>alferrik ibilli zan</p>
<p>goiz santu guztian,</p>
<p>ezin topaturika</p>
<p>eizika mendian.</p>
<p>Muno baten gañera</p>
<p>igo ondorean,</p>
<p>nekaturik zegoan</p>
<p>lo bete-betean;</p>
<p>orra non bat-batetan</p>
<p>tximu-irrintziak</p>
<p>igarotzen diozkan</p>
<p>bere belarriak.</p>
<p>Esnatzen da saltoan,</p>
<p>jartzen da begira,</p>
<p>irrintzia datorren</p>
<p>aldeko mendira;</p>
<p>begi zorrotza zuen,</p>
<p>urrun egon arren,</p>
<p>eiza ikusitzen du</p>
<p>basoan barrenen.</p>
<p>Badijoa poliki</p>
<p>tripaz lurra joaz,</p>
<p>istua dariola</p>
<p>jateko gogoaz.</p>
<p>Alderatu zanean baso barrenera,</p>
<p>an dijoaz tximuak</p>
<p>arbolen gañera.</p>
<p>Amorratutzen zaio</p>
<p>txalma andi onekin;</p>
<p>gosez irrikiturik</p>
<p>ez daki zer egin;</p>
<p>artzen du tximu batek</p>
<p>eskuan ezkurra,</p>
<p>tiratu eta dio</p>
<p>odoltzen sudurra;</p>
<p>beste batek autsitzen</p>
<p>du berriz egurra,</p>
<p>eta zauritzen dio</p>
<p>txit bizkar-ezurra;</p>
<p>anka altxatu eta,</p>
<p>txakurraren gisa,</p>
<p>egiten dio batek</p>
<p><hi rend='Italic'>zar zar </hi>goitik pisa;</p>
<p>azkenik beste batek,</p>
<p>jasorik buztana,</p>
<p>egin zion gauza bat</p>
<p>esaten ez dana.</p>
<p>Onela zital aiek</p>
<p>leoi indartsua</p>
<p>uzten dute burlaka</p>
<p>arras lotsatua.</p>
<p>Burua makurturik</p>
<p>badago leoia,</p>
<p>ez dezake iritxi</p>
<p>arbolaren goia.</p>
<p>Urgunka badijoa</p>
<p>bide-bazterrera;</p>
<p>etziñik egiten du</p>
<p>illaren papera.</p>
<p>Tximuai, ikusirik</p>
<p>odola ixurtzen,</p>
<p>egiazki il dala zaie iduritzen.</p>
<p>Bere-berealaxen</p>
<p>tximu-familia</p>
<p>goitik bera saltoka</p>
<p>jaisten da guztia;</p>
<p>inguratutzen dute</p>
<p>illaren gorputza,</p>
<p>algaraka diote:</p>
<p>«Au triparen utsa!».</p>
<p>Batak egiten dio</p>
<p>ortzka belarritik,</p>
<p>besteak tiratutzen</p>
<p>dio buztanetik;</p>
<p>ori ezer ez dala,</p>
<p>—au bai ausartzia!—</p>
<p>larrutu nai diote</p>
<p>iruk epurdia.</p>
<p>Altxatzen da batetan</p>
<p>leoia lurretik,</p>
<p>ez zaio bat itzultzen</p>
<p>dagoan lekutik;</p>
<p>iltzen ditu guztiak</p>
<p>ortzaz, atzaparraz,</p>
<p>eta buztanarekin</p>
<p>ezker-eskui joaz,</p>
<p>utzitzen duelarik,</p>
<p>—zer negargarria!—</p>
<p>lurra, zan bezin zabal,</p>
<p>tximuz estalia.</p>
<p>Argatik esan oi da</p>
<p>etsai agiria</p>
<p>ez dala ain gaiztoa</p>
<p>non dan estalia.</p>
        </body>
      </text>
      <text>
        <front>
          <head rend='Bold'><p>EULIAK</p></head>
        </front>
        <body>
<p>Abaraska batean</p>
<p>zegoan eztiak,</p>
<p>beregana zituen</p>
<p>millaka euliak.</p>
<p>Jan baño jan naiago,</p>
<p>nabarbenkerian</p>
<p>zebiltzan, triparaño</p>
<p>sarturik eztian;</p>
<p>azkenean guztiak,</p>
<p>oñak itsatsirik,</p>
<p>bertan gelditu ziran</p>
<p>ase eta illik.</p>
<p>Au egiten balute</p>
<p>eualiak bakarrik,</p>
<p>ez litzake, kristabak,</p>
<p>zer izan penarik;</p>
<p>baña izan oi dira</p>
<p>gizonen erdiak,</p>
<p>batzuek tripa-zaiak,</p>
<p>besteak ordiak;</p>
<p>eta iltzen oi dira</p>
<p>gaztetasunean,</p>
<p>bizi nai dutelako</p>
<p>ase ta betean.</p>
        </body>
      </text>
      <text>
        <front>
          <head rend='Bold'><p>SUGEA ETA NEKAZARIA</p></head>
        </front>
        <body>
<p>Gizon bat zijoan bein</p>
<p>zelaitik etxera,</p>
<p>goiz guztian lan egin</p>
<p>eta bazkaltzera.</p>
<p>Ikusten du bidean</p>
<p>etziñik sugea,</p>
<p>otzak erdi illika,</p>
<p>korderik gabea;</p>
<p>kupiturik sartzen du</p>
<p>gaisoak kolkoan,</p>
<p>ango beroarekin</p>
<p>pizteko asmoan.</p>
<p>Etxera joan zaneko,</p>
<p>sugea asi zan</p>
<p>kolkotika kanpora</p>
<p>atera nairikan.</p>
<p>Kanpora botatzeko</p>
<p>gizonak artzen du,</p>
<p>eta suge gaiztoak</p>
<p>ortzka pozoitzen du.</p>
<p>Orra esker ederrak!</p>
<p>Zitalen eskutik</p>
<p>ez du izango iñork</p>
<p>beñere gauz onik.</p>
<p>Illabete baño len</p>
<p>suge ura bera,</p>
<p>otzak ikaraturik,</p>
<p>dator sukaldera.</p>
<p>Ojuka asten dira</p>
<p>etxeko guztiak,</p>
<p>jarraitutzen diote</p>
<p>morroi-nagusiak;</p>
<p>sartzen da ukulluan,</p>
<p>badabiltza billa,</p>
<p>arkitzen dute eta</p>
<p>uzten dute illa.</p>
<p>Zitalkeriak ez du</p>
<p>beñere gauz onik,</p>
<p>eta iñork ez du nai</p>
<p>ikusi zitalik.</p>
        </body>
      </text>
      <text>
        <front>
          <head rend='Bold'><p>ARRANTZALEA ETA ARRAIA</p></head>
        </front>
        <body>
<p>Askotan oi bezela,</p>
<p>joan zan ibaiera,</p>
<p>bein batean gizon bat,</p>
<p>arrantz egitera;</p>
<p>ozta amuaz zuen</p>
<p>ur-gaña ikutu,</p>
<p>arrai txiki pollit bat</p>
<p>zuen arrapatu.</p>
<p>Bazebillen zintzillik</p>
<p>saltoka amutik,</p>
<p>baña ez zan iñolaz</p>
<p>iges egiterik.</p>
<p>Etsi zuen orduan</p>
<p>txit amorraitxoak,</p>
<p>esaten omen zuen</p>
<p>amutik gaisoak:</p>
<p>«Zertako nazu zuk ni,</p>
<p>txiki txar gaztea?</p>
<p>Nola nai dezu zure</p>
<p>tripa betetzea?</p>
<p>Urte biko ibaian</p>
<p>utzitzen banazu,</p>
<p>andi eta gizena</p>
<p>atzemango nazu;</p>
<p>orain berdiñ, egia</p>
<p>garbi esateko,</p>
<p>ez naiz agin-tarte bat</p>
<p>zuri betetzeko».</p>
<p>Amorraitxoak zuen</p>
<p>ustez arrazoia,</p>
<p>gero izango zuen</p>
<p>obea sasoia;</p>
<p>baña arrantzaleak,</p>
<p>eskuan arturik,</p>
<p>erantzun omen zion:</p>
<p>«Aurrekoetatik</p>
<p>txit errepain eder bat</p>
<p>ikasi nian nik;</p>
<p>on dek ik aditzea</p>
<p>gaur nere aotik:</p>
<p>Obea dek eskuan</p>
<p>seguru txoria,</p>
<p>ez airian dabillen</p>
<p>egazti andia.</p>
<p>Oakit paderara,</p>
<p>oakit ixillik,</p>
<p>esperantzak ez oi dik</p>
<p>betetzen triparik;</p>
<p>perejill tipulakin</p>
<p>olio tartean</p>
<p>igari egingo dek</p>
<p>frijitu artean».</p>
<p>Arranzalearentzat</p>
<p>ez da zer esanik,</p>
<p>zeren gizonarentzat,</p>
<p>Jaunak ala nairik,</p>
<p>dirade abereak,</p>
<p>txiki ta andiak,</p>
<p>baita ere arraiak</p>
<p>eta egaztiak;</p>
<p>bestela izango zan</p>
<p>txit kupigarria</p>
<p>emen ikusten degun</p>
<p>amorrai txikia;</p>
<p>gaizki dirudiena</p>
<p>da arrantzalea</p>
<p>gaisoaz far egiñaz</p>
<p>ala egotea.</p>
        </body>
      </text>
      <text>
        <front>
          <head rend='Bold'><p>LEOIA ZARREZ ILTZEN</p></head>
        </front>
        <body>
<p>Leoi guztiz andi bat,</p>
<p>ez ill bai illean,</p>
<p>luze-luze etziñik</p>
<p>zegoan lurrean;</p>
<p>urteen zamak zeukan</p>
<p>ezin igiturik,</p>
<p>bada ez zan arkitzen</p>
<p>argan beste miñik.</p>
<p>Orruaz mendiz mendi</p>
<p>zanean len bizi,</p>
<p>abereak zebiltzan</p>
<p>argandik igesi;</p>
<p>bat bakarrika ez zan</p>
<p>guztien artean</p>
<p>itxorongo zionik</p>
<p>iñolaz bidean.</p>
<p>Orain ikusirika</p>
<p>etziñik lurrean,</p>
<p>esan deran bezala,</p>
<p>ez ill bai illean,</p>
<p>an dijoaz lasterka</p>
<p>txiki ta andiak,</p>
<p>eta ito nai dute</p>
<p>gaisoa guztiak.</p>
<p>Zitalen kontua da</p>
<p>gaisoa danari</p>
<p>egin nai izatea</p>
<p>farra eta irri.</p>
<p>Gizon prestuak ez du</p>
<p>onela pensatzen,</p>
<p>gaisoenari dio</p>
<p>geiena laguntzen.</p>
<p>Onetan nai dutenak</p>
<p>artu lezioa,</p>
<p>irakurri bezate</p>
<p>Ebanjelioa.</p>
        </body>
      </text>
      <text>
        <front>
          <head rend='Bold'><p>ARTZAIA ETA ARDIAK</p></head>
        </front>
        <body>
<p>«Atozte onontz laster,</p>
<p>atozte, anaiak!</p>
<p>—deadar egiten du</p>
<p>Perutxo artzaiak—;</p>
<p>Otso andi bat dator</p>
<p>mendi oiek bera,</p>
<p>zuzen-zuzen onera,</p>
<p>ardiak jatera!».</p>
<p>Badijoaz anaiak</p>
<p>bi txispa arturik,</p>
<p>beldurrez geldi dedin</p>
<p>ardi gabetanik.</p>
<p>Allegatzen dirade</p>
<p>lertzeko zorian,</p>
<p>eta ez da ageri</p>
<p>otsorik mendian;</p>
<p>biurturik badaude</p>
<p>soseguz etxean,</p>
<p>orobat gertatzen da</p>
<p>biaramonean.</p>
<p>Bigarren txalmak dauzka</p>
<p>txit ereztaturik,</p>
<p>urrengoan ez dute</p>
<p>egiten kasorik.</p>
<p>Orduan egiazki</p>
<p>otsua jatxi zan</p>
<p>menditik artaldera,</p>
<p>eta an asi zan</p>
<p>ardirik galantenak</p>
<p>iltzen eta jaten,</p>
<p>eta, lastima zana,</p>
<p>artaldea galtzen.</p>
<p>Gezurra esan zuen</p>
<p>bi bider artzaiak,</p>
<p>eta ez zioten nai</p>
<p>sinistu anaiak.</p>
<p>Gezurtiak egia</p>
<p>baldin badu esaten,</p>
<p>gezurtia dalako</p>
<p>eza zaio sinisten;</p>
<p>onela egiten du</p>
<p>beretzat kaltea;</p>
<p>on da beti egia</p>
<p>non-nai esatea.</p>
        </body>
      </text>
      <text>
        <front>
          <head rend='Bold'><p>OTSOA ETA ZIGOñA</p></head>
        </front>
        <body>
<p>Jakiña da zigoña</p>
<p>dala egaztia,</p>
<p>lepa luze, moko me,</p>
<p>andi, beltz-zuria.</p>
<p>Otso bat zegoan bein</p>
<p>arkume bat jaten,</p>
<p>eta ezur bat zaio</p>
<p>eztarrian sartzen.</p>
<p>Itotzera zijoan</p>
<p>ezin aterarik,</p>
<p>ez zeukan iñondika</p>
<p>erremediorik.</p>
<p>Zigoña bat gañetik</p>
<p>zan egan pasatzen,</p>
<p>otsoa intziriaz</p>
<p>asten zaio deitzen;</p>
<p>ikusten du zigoñak</p>
<p>aoa zabalik,</p>
<p>iñolaz ere ezin</p>
<p>asnasa arturik;</p>
<p>jatxitzen zatio eta,</p>
<p>utzirik beldurra,</p>
<p>atera bide zion</p>
<p>mokoaz ezurra.</p>
<p>Zigoña pozez dago</p>
<p>beterik guztia,</p>
<p>itxoroten otsoak</p>
<p>zor dion saria,</p>
<p>atera zuelako</p>
<p>estutasunetik,</p>
<p>bada geldituko zan</p>
<p>bestela itorik.</p>
<p>Ikustean zigoñak</p>
<p>zerbait zuela nai,</p>
<p>otsoak esan zion:</p>
<p>«Adi zazu, anai:</p>
<p>bazoazke emendik</p>
<p>pozez kontatzera</p>
<p>osorika lepoa</p>
<p>dezula atera</p>
<p>gaur goizean, maitea,</p>
<p>zuk nere aotik,</p>
<p>eztarrian mokoa</p>
<p>sartu ezkeroztik.</p>
<p>Ez dauka zori on au</p>
<p>nai duen guztiak,</p>
<p>bakarrik eman dizu</p>
<p>nere eztarriak».</p>
<p>Errepañak oi dio:</p>
<p>egin ezazu on,</p>
<p>eta egin ezazu</p>
<p>ez dakizula non.</p>
<p>Otso gaiztoa beti</p>
<p>gure iges dabill,</p>
<p>beldurrez ez dezagun</p>
<p>atzeman eta ill;</p>
<p>eta zigoña berriz</p>
<p>bizi da gurekin,</p>
<p>zeren ez dizaioke</p>
<p>iñork gaitzik egin.</p>
        </body>
      </text>
      <text>
        <front>
          <head rend='Bold'><p>TXOARREA ETA ERBIA</p></head>
        </front>
        <body>
<p>Arrano batek zuen</p>
<p>erbi bat atzeman,</p>
<p>eta zeukan itotzen</p>
<p>bi atzaparretan;</p>
<p>txoarre batek, ustez</p>
<p>toki segurutik,</p>
<p>oju egiten dio:</p>
<p>«Esaten ez dek ik</p>
<p>ez dala lur gañean</p>
<p>arkitzen mutillik,</p>
<p>lasterka i ainbat</p>
<p>joan ditekeenik?</p>
<p>Orain zertan ago or,</p>
<p>erbitxoa, geldi,</p>
<p>orren mutill ariña</p>
<p>aizen ezkeroz i?».</p>
<p>Onela itz egiten</p>
<p>dion bitartean,</p>
<p>gabiroi bat gañera</p>
<p>dator bat-batean;</p>
<p>artzen du txoarrea,</p>
<p>aren atzaparrak</p>
<p>kentzen diozka bere</p>
<p>burla eta farrak.</p>
<p>Iñork mundo onetan</p>
<p>ez dezake esan:</p>
<p>Ur onetatika nik</p>
<p>ez det bear edan.</p>
<p>Usterik gutxiena</p>
<p>guk degun orduan,</p>
<p>arkitu oi gerade</p>
<p>besteen lekuan. Argatika beñere</p>
<p>zori gaiztokoaz</p>
<p>ez degu egon bear</p>
<p>farraz eta burlaz.</p>
        </body>
      </text>
      <text>
        <front>
          <head rend='Bold'><p>ITURRIKO ORIÑA</p></head>
        </front>
        <body>
<p>Nekez baño arkitu</p>
<p>zuen iturria</p>
<p>orin batek, il nairik</p>
<p>zeukan egarria.</p>
<p>Edan zuen orduan</p>
<p>gaisoa zan ari</p>
<p>urean begiratzen</p>
<p>bere buruari.</p>
<p>Ez da zer farrik egin,</p>
<p>irakurtzalleak,</p>
<p>bazerate benturaz</p>
<p>neskatxa gazteak;</p>
<p>jakin bear dezute,</p>
<p>gaur dan egunetik,</p>
<p>ez duela oriñak</p>
<p>beste ispillurik.</p>
<p>Guztiz ederra dala</p>
<p>zaio iduritzen,</p>
<p>batez ere adarrak</p>
<p>dute txit txoratzen;</p>
<p>baña ditu arkitzen</p>
<p>aren mesedeak</p>
<p>txit itsusiak bere</p>
<p>zanko luze meak.</p>
<p>«Zanko laburragoak</p>
<p>baldin banituke,</p>
<p>nere parerik —zion—</p>
<p>iñon nik ez nuke.</p>
<p>A, eman bazizkiran</p>
<p>gure Jaungoikoak</p>
<p>egokixiagoak</p>
<p>nere bi zankoak!».</p>
<p>Onela dagoala</p>
<p>marmar iturrian,</p>
<p>zangak aditzen ditu</p>
<p>ez txit urrutian.</p>
<p>Laisterka asitzen da</p>
<p>mendira igotzen,</p>
<p>zakurrak ondotika</p>
<p>diote jarraitzen.</p>
<p>Iges egin duela</p>
<p>uste duenean,</p>
<p>gelditzen da batetan</p>
<p>otadi batean,</p>
<p>lotu ziozkalako</p>
<p>bere bi adarrak</p>
<p>otetika otera</p>
<p>an zegoen larrak.</p>
<p>Zakurrak gañeratzen</p>
<p>zaizka gaisoari,</p>
<p>ill eta bertan uzten</p>
<p>die nausiari.</p>
<p>Orra adar ederrak,</p>
<p>zanko itsusiak,</p>
<p>oiek txit onak eta</p>
<p>aiek galgarriak.</p>
<p>Txoroak engañatzen</p>
<p>oi ditu itxurak,</p>
<p>ez ordea beñere</p>
<p>zentzua dutenak.</p>
        </body>
      </text>
      <text>
        <front>
          <head rend='Bold'><p>SUGEA ETA LIMA</p></head>
        </front>
        <body>
<p>Ortzka ari zitzaion</p>
<p>sugea limari,</p>
<p>limak esaten zion:</p>
<p>«Alferrik aiz ari;</p>
<p>ez dik ezer balio</p>
<p>ire alegiñak,</p>
<p>kamustuko dizkiat</p>
<p>ortz eta agiñak».</p>
<p>Kasorik egin gabe</p>
<p>ari zaio ziñez,</p>
<p>«Ez at —dio— utziko</p>
<p>ortzetako miñez!».</p>
<p>Berandu baña noizbait</p>
<p>duke ezagutzen</p>
<p>ortzak dijoazela</p>
<p>guztiak kamusten.</p>
<p>Uzten dio limari</p>
<p>txit damuz, esanik:</p>
<p>«Askoz indar geiago</p>
<p>nik baño daukak ik».</p>
<p>Erokeri andia</p>
<p>oi dek, nerekiko,</p>
<p>akulloa jotzea</p>
<p>bortizki ostiko.</p>
        </body>
      </text>
      <text>
        <front>
          <head rend='Bold'><p>ADISKIDE BI ETA ARTZA</p></head>
        </front>
        <body>
<p>Adiskide andi bi</p>
<p>dijoaz bidean,</p>
<p>elkarrekin itzketan</p>
<p>umore onean;</p>
<p>artz andi bat zaiote</p>
<p>basotik irteten,</p>
<p>ikarak arbolara</p>
<p>bata da igoten;</p>
<p>bestea gelditzen da</p>
<p>gaisoa bakarrik,</p>
<p>artz andiari ezin</p>
<p>arpegi emanik.</p>
<p>Zer egin onelako</p>
<p>estutasunean?</p>
<p>Illa balitz bezala</p>
<p>jartzen da lurrean.</p>
<p>Nola artzak ez duen</p>
<p>gorputz illik jaten,</p>
<p>usai egin ondoren</p>
<p>da aurrera joaten.</p>
<p>Bereala jatxitzen</p>
<p>da arbolakoa,</p>
<p>eta lagunagana</p>
<p>lasterka an dijoa.</p>
<p>«Adiskidea —dio—,</p>
<p>txit det nik atsegin</p>
<p>zu emen arkitzea</p>
<p>osasunarekin;</p>
<p>zer ikarak ditudan</p>
<p>zugatik eraman,</p>
<p>beldurrez zu noiz artzak</p>
<p>bear zinduen jan!</p>
<p>Ixilik belarrira</p>
<p>dizu ark itzegin,</p>
<p>zer esan ote dizun</p>
<p>nai nuke nik jakin».</p>
<p>«Ara zer esan diran</p>
<p>artzak belarrira:</p>
<p>Munduan adiskide-</p>
<p>-mota asko dira;</p>
<p>ez dezu artu bear,</p>
<p>jakizu gaurdandik,</p>
<p>zure adiskedetzat</p>
<p>gizon beldurtirik».</p>
        </body>
      </text>
      <text>
        <front>
          <head rend='Bold'><p>ARKUMEA ETA OTSOA</p></head>
        </front>
        <body>
<p>Bildots gizen-gizen bat</p>
<p>dago artegian,</p>
<p>be egiten duela</p>
<p>amaren ansian;</p>
<p>belar-izpi bat ez zan</p>
<p>aren tripan sartzen,</p>
<p>iru ardik esnea</p>
<p>zioten ematen.</p>
<p>Begira dagoala</p>
<p>ate-zirritutik,</p>
<p>agertzen zaio norbait</p>
<p>kanpoko aldetik;</p>
<p>artzaia zala uste</p>
<p>zuen lenbizian,</p>
<p>gero ikusi zuen</p>
<p>otsoa sasian.</p>
<p>Asten zaio ojuka</p>
<p>barrendik esaten:</p>
<p>«Jakin beazu preso</p>
<p>naukatela emen;</p>
<p>au onela ez balitz,</p>
<p>emendik irtenik,</p>
<p>ez nezake nik utzi</p>
<p>otsoaren antzik».</p>
<p>Otsoak itzkuntza au</p>
<p>aditzearekin,</p>
<p>dio: «Ez det protxurik</p>
<p>izango onekin;</p>
<p>seguru dagoela</p>
<p>au da señalea:</p>
<p>nitzaz barrendik farraz</p>
<p>burla egitea».</p>
<p>Izaten oi da gizon</p>
<p>txit ikarakoia</p>
<p>toki segurutika</p>
<p>guztiz fanfarroia.</p>
        </body>
      </text>
      <text>
        <front>
          <head rend='Bold'><p>URDALLA ETA BESTE GORPUTZAREN PARTEAK</p></head>
        </front>
        <body>
<p>Ao eta begiak,</p>
<p>oñ eta eskuak,</p>
<p>urdallarekin zeuden</p>
<p>txit asarretuak;</p>
<p>begiak esan zuten:</p>
<p>«Gu gau eta egun</p>
<p>or gabiltza jana non</p>
<p>ikusiko degun».</p>
<p>Aoak zion berriz:</p>
<p>«Nere ortz-agiñak</p>
<p>kamusturik daukatzi</p>
<p>lan asko egiñak».</p>
<p>Oñak esaten zuten:</p>
<p>«Naiz ez izan gura,</p>
<p>joan bear degu beti</p>
<p>jana dan lekura».</p>
<p>Azkenean eskuak</p>
<p>zeuzkan nekatuak</p>
<p>beti-betiko ezin</p>
<p>jan ala bilduak.</p>
<p>Guztiak keja ziran</p>
<p>urdalla bakarrik</p>
<p>zegoala lanika</p>
<p>egin gabetanik.</p>
<p>Egiten dute junta</p>
<p>edo batzarrea,</p>
<p>zeña izan omen zan</p>
<p>guztiz asarrea,</p>
<p>eta bukatzen dute</p>
<p>esatearekin:</p>
<p>«Ez degu guk geiago</p>
<p>bear lanik egiñ;</p>
<p>batak jan, besteak lan,</p>
<p>da erakeria,</p>
<p>urdallak oi darama</p>
<p>gure lan guztia».</p>
<p>Esan zuten bezala,</p>
<p>badaude geldirik,</p>
<p>bi egunean lanik</p>
<p>egin gabetanik.</p>
<p>Asten zaie orduan</p>
<p>aitutzen indarra,</p>
<p>urdallak barrendika</p>
<p>egiten du garra.</p>
<p>«Zer da au? —esaten dute—</p>
<p>Zer zaigu pasatzen?</p>
<p>Indarra piskabana</p>
<p>ari zaigu juaten».</p>
<p>Orduantxe esaten</p>
<p>diote urdallak:</p>
<p>«Lengo antzik ez dute</p>
<p>gaur gure masallak.</p>
<p>Nola naizute izan</p>
<p>ni gabe indarrik,</p>
<p>zuek bildutakoa</p>
<p>urtutzen badet nik?</p>
<p>Ez dezute ikusten</p>
<p>ortz eta agiñak</p>
<p>errot-arri gisara</p>
<p>daudela egiñak?</p>
<p>Oiek txetzen dutena</p>
<p>nik derala urtzen,</p>
<p>eta gero guztiok</p>
<p>gerala mantentzen?</p>
<p>Ez badet nik urtutzen</p>
<p>egun oro jana,</p>
<p>zuen neke guztia</p>
<p>dala alfer lana?</p>
<p>Orra nola, egun bi</p>
<p>ozta igarorik,</p>
<p>zaudezten indar gabe</p>
<p>eta erdi illik».</p>
<p>Arrazoi au aditu</p>
<p>eta ondorean,</p>
<p>guztiak sartu ziran</p>
<p>berriz batzarrean.</p>
<p>Deitzen dute urdalla,</p>
<p>dijoa lasterka,</p>
<p>artzen dute erdian</p>
<p>emanaz besarka,</p>
<p>eta esanaz: «Orain</p>
<p>diagu aitortu:</p>
<p>i bezin mutill latzik</p>
<p>ez dek iñon sortu;</p>
<p>nork esan zezakean</p>
<p>ezkutuko lana</p>
<p>zala gorputzarentzat</p>
<p>bearrena zana?».</p>
<p>Munduan gutxiena</p>
<p>uste dan personak,</p>
<p>egiten oi dituzte</p>
<p>lanik bearrenak;</p>
<p>eta ikus dezazun</p>
<p>dala au egia,</p>
<p>irakurri ezazu</p>
<p>urrengo ipuia.</p>
        </body>
      </text>
      <text>
        <front>
          <head rend='Bold'><p>JAKINTSUA ETA NEKAZARIA</p></head>
        </front>
        <body>
<p>Nekazari batek du</p>
<p>gizon bat ikusten,</p>
<p>liburua eskuan</p>
<p>eta paseatzen.</p>
<p>Biak elkarri zaizka</p>
<p>asitzen izketan,</p>
<p>lena nekazaria</p>
<p>manera onetan:</p>
<p>«Ongi ona da, jauna,</p>
<p>berorren bizia!</p>
<p>Obe du ez dan jaio,</p>
<p>a, nekazaria!</p>
<p>Guk egin bear degu</p>
<p>urte guztian lan,</p>
<p>berok bizi ditezen</p>
<p>pasea eta jan.</p>
<p>Munduko gauzak dira</p>
<p>ongi desberdiñak,</p>
<p>izan arren guztiak</p>
<p>Jainkoak egiñak.</p>
<p>Zertarako dirade</p>
<p>beron liburuak,</p>
<p>ez bada nastutzeko</p>
<p>alferren buruak?</p>
<p>Kendu bear liteke</p>
<p>txit alferkeria,</p>
<p>orduan genduke guk</p>
<p>lanaren erdia;</p>
<p>geroztika giñake</p>
<p>askotzaz obeki,</p>
<p>ez lirake izango</p>
<p>berok ere gaizki».</p>
<p>«Adiskidea, dezu</p>
<p>ederki itzegin</p>
<p>—erantzun zion—, baña</p>
<p>bear dezu jakin</p>
<p>ez daudela munduan</p>
<p>gauzak ain desberdin,</p>
<p>eta bazekiela</p>
<p>Jainkoak zer egin.</p>
<p>Buruak egiten du</p>
<p>lanika geiena,</p>
<p>iduririk nekatzen</p>
<p>dala gutxiena;</p>
<p>eta esana dago,</p>
<p>baldin bada abilla,</p>
<p>buru batek balio</p>
<p>dituela milla.</p>
<p>Esan zarazu niri</p>
<p>zuk, nekazaria,</p>
<p>nork erakutsi zuen</p>
<p>ereiten garia?</p>
<p>Nork elorri txurian</p>
<p>sagarra txertatzen?</p>
<p>Nork sagar-tolareak</p>
<p>zur-olez egiten?</p>
<p>Nork sortuak dirade</p>
<p>aitzurra, goldea,</p>
<p>laiak eta bostortza,</p>
<p>eta besabea?</p>
<p>Zu oean zurrungaz</p>
<p>zaudenean lotan,</p>
<p>norbaitek bere gelan,</p>
<p>asko gaberditan,</p>
<p>lau bider nastu oi du</p>
<p>gogotik burua,</p>
<p>eskuetan arturik</p>
<p>bere liburua.</p>
<p>Asmatzen badu zerbait,</p>
<p>gertatu oi dana,</p>
<p>gizonak egin dezan</p>
<p>errazago lana,</p>
<p>geiago egiten du</p>
<p>buruz gizon onek,</p>
<p>ezen ez eskuakin</p>
<p>eun milla gizonek.</p>
<p>Begira irakiten</p>
<p>dagoan paziak</p>
<p>zein aisa eramaten</p>
<p>dituen ontziak,</p>
<p>naiz izan bere kontra</p>
<p>aize-mot guztiak,</p>
<p>eta marea andi</p>
<p>edo ur biziak.</p>
<p>Pazia bat urekin</p>
<p>ikus zazu nola</p>
<p>dabillen an errota,</p>
<p>emen berriz ola.</p>
<p>Eziñ egin duena</p>
<p>gure alegiñak,</p>
<p>egiten du pertzako</p>
<p>uraren lurriñak.</p>
<p>Lurriñaren indarra</p>
<p>ezagututzea</p>
<p>izan da buru baten</p>
<p>abillidadea;</p>
<p>argatik esaten da</p>
<p>buru batek milla</p>
<p>balio dituela,</p>
<p>baldin bada abilla.</p>
<p>Jakin bear da bada:</p>
<p>da indartsuena,</p>
<p>ez gorputz bortizkoa,</p>
<p>bai jakintsuena.</p>
<p>Txispa batekin amar</p>
<p>urteko gaztea</p>
<p>ain da bortitza gaur,</p>
<p>non gizon goiantea.</p>
<p>Geiena dakitenak, gaurko egunean,</p>
<p>idukitzen oi dute</p>
<p>mundua menean».</p>
        </body>
      </text>
      <text>
        <front>
          <head rend='Bold'><p>TXANGURRUAK</p></head>
        </front>
        <body>
<p>Itz egiñ omen zuten</p>
<p>batzarre batean</p>
<p>txangurruak atzerontz</p>
<p>joateko gañean,</p>
<p>ikusirik txit zala</p>
<p>modu itsusia,</p>
<p>eta dudarik gabe</p>
<p>txit lotsagarria.</p>
<p>«Nork bere umeari,</p>
<p>—esan omen zuten—,</p>
<p>erakutsi beaio</p>
<p>aurrerontz ibiltzen,</p>
<p>oitura au emanaz</p>
<p>jaiotzen danetik,</p>
<p>utzi gabe ematen</p>
<p>atzerontz pausorik».</p>
<p>Biaramon-goizetik</p>
<p>omen dira asten</p>
<p>umetxoak aurrerontz</p>
<p>erabilli-arazten,</p>
<p>atzaparrak bigunak</p>
<p>dituzten artean</p>
<p>aurrerontz eragiñaz,</p>
<p>atzerontz ordean.</p>
<p>Ari dira onela</p>
<p>ziñez gurasoak,</p>
<p>egun oro zuzentzen</p>
<p>umeen pausoak.</p>
<p>Alferrika egiten</p>
<p>dute alegiña,</p>
<p>ezin garaitu dute</p>
<p>semetxoen griña;</p>
<p>atzerontz ikustean</p>
<p>beren gurasoak,</p>
<p>umeak daramatzi</p>
<p>oien ejenploak.</p>
<p>Argatik txangurruak</p>
<p>gaur ere dabiltza</p>
<p>beti atzerontz pauso,</p>
<p>soka-gille gisa,</p>
<p>esaten digutela:</p>
<p>«Emak ejenploa,</p>
<p>nai badek segitzea</p>
<p>ire lezioa».</p>
        </body>
      </text>
      <text>
        <front>
          <head rend='Bold'><p>AITA BERE SEMEAKIN</p></head>
        </front>
        <body>
<p>Nekazari zar bat nik</p>
<p>ezagutu nuen,</p>
<p>zeñak bere etxean</p>
<p>lau seme zituen,</p>
<p>lauak ain langilleak,</p>
<p>ain mutill azkarrak,</p>
<p>non beste alakoak</p>
<p>oi dira bakarrak.</p>
<p>Falta bakar bat zuten,</p>
<p>bañan au aundia,</p>
<p>eta zan lauak elkar</p>
<p>ezin ikusia.</p>
<p>Etxean iskanbilla</p>
<p>ikusirik, aita</p>
<p>txit triste egoten zan,</p>
<p>aiek ala naita.</p>
<p>Jainkoak lagundurik,</p>
<p>egun on batean</p>
<p>pensamentu bat zaio</p>
<p>etortzen oean.</p>
<p>Beregana deiturik,</p>
<p>esaten diote:</p>
<p>«Nere seme maiteak,</p>
<p>adi nazazute:</p>
<p>ebaki beazute</p>
<p>makilla me bana,</p>
<p>ea gero etorri</p>
<p>lauak neregana».</p>
<p>Obeditu zioten</p>
<p>bere lau semeak,</p>
<p>baita ere eraman</p>
<p>beren makill meak.</p>
<p>Orduan esan zion</p>
<p>seme bakoitzari:</p>
<p>«Puskatu bear dirak</p>
<p>makill ori niri».</p>
<p>Laister zuen bakoitzak</p>
<p>berea puskatu,</p>
<p>lan onek ez zituen</p>
<p>txit asko nekatu.</p>
<p>«Orra —esaten die—,</p>
<p>orra zein errazki</p>
<p>bakoitzak egin duen</p>
<p>makilla bi erdi.</p>
<p>Orain beste lau makill</p>
<p>bear dira lotu,</p>
<p>eta beaituzute</p>
<p>loturik puskatu».</p>
<p>Egiten dute sorta</p>
<p>beren makillakin,</p>
<p>ezin puskatu dute</p>
<p>lauen indarrakin.</p>
<p>Ari dirade lertzen</p>
<p>gaisoak alferrik,</p>
<p>ez da puskatutzeko</p>
<p>lauetan indarrik.</p>
<p>Orduan zien aitak</p>
<p>semeai esan:</p>
<p>«Orra, nere semeak,</p>
<p>elkartea zer dan:</p>
<p>izaten bazerate</p>
<p>elkarrekin etsai,</p>
<p>zuek garaitutzeko</p>
<p>askoko da nornai;</p>
<p>baña makillen gisa</p>
<p>elkarturik ongi,</p>
<p>ez dituk gai izango</p>
<p>zuentzat amabi».</p>
        </body>
      </text>
      <text>
        <front>
          <head rend='Bold'><p>ANTON ETXE-GALGARRIA</p></head>
        </front>
        <body>
<p>Ustez beti jardungo</p>
<p>zuela lanean,</p>
<p>ofizio batean</p>
<p>ez bazan, bestean,</p>
<p>artu zituen Anton</p>
<p>etxe-galgarriak</p>
<p>ofizio-mot asko,</p>
<p>ez bazan guztiak.</p>
<p>Arotzaz gañera zan</p>
<p>errementaria,</p>
<p>argiña, kapagiña</p>
<p>eta dendaria;</p>
<p>gero berrriz gañera</p>
<p>zan zapataria;</p>
<p>itz batean, Anton zan</p>
<p>bear zan guztia.</p>
<p>Eziñ esan diteke</p>
<p>zuekan fantesia,</p>
<p>ez ere errikoak</p>
<p>zien enbidia.</p>
<p>Bere auzoan zuen</p>
<p>gizon bat argia,</p>
<p>izengoiti-emalle</p>
<p>guztizko andia.</p>
<p>Onek esaten zuen</p>
<p>karrikan, ferian,</p>
<p>lagunakin arkitzen</p>
<p>zan toki guztian:</p>
<p>«Apostura egingo</p>
<p>diot edozeñi,</p>
<p>eta, ala nai badu,</p>
<p>Antoni berari,</p>
<p>asmatzen derala nik</p>
<p>zer zaion gertatzen</p>
<p>lau urteren barrenen,</p>
<p>ez bada len iltzen.</p>
<p>Ez du jatekorika</p>
<p>izango etxean,</p>
<p>ez ere jakirika</p>
<p>sartzeko eltzean.</p>
<p>Ofizio bat ongi</p>
<p>bear da ikasi,</p>
<p>ez milla ofizio,</p>
<p>eta millak gaizki».</p>
<p>Oraindika lau urte</p>
<p>ez ziran pasatu,</p>
<p>onek esan zuena</p>
<p>bera zan gertatu.</p>
<p>Antonek ezer ongi</p>
<p>ez zuen egiten,</p>
<p>eta asi zitzaion</p>
<p>jendea atzeratzen</p>
<p>alako moduan, non</p>
<p>ez zuen iñondik</p>
<p>illabete osoan</p>
<p>egun biko lanik.</p>
<p>Auzokoak esaten</p>
<p>zuen orduantxe:</p>
<p>«Sarri asiko zaigu</p>
<p>Anton etxez etxe».</p>
<p>Argatika beñere</p>
<p>ez da bear aztu:</p>
<p>bi ofiziok iñor</p>
<p>ez du aberastu;</p>
<p>eta bitatik gora</p>
<p>dituzten guztiak,</p>
<p>izan oi dira beti</p>
<p>etxe-galgarriak.</p>
        </body>
      </text>
      <text>
        <front>
          <head rend='Bold'><p>ARRATOIA ETA SAGUEN BATZARREA</p></head>
        </front>
        <body>
<p>Zapiron ill ezkeroz,</p>
<p>sagu ta arratoiak</p>
<p>millaka sortu eta</p>
<p>zeuden guztiz joiak,</p>
<p>zeren, beste katuen</p>
<p>beldurrika gabe,</p>
<p>ziraden beren etxe</p>
<p>guztiaren jabe.</p>
<p>Baña illobatxo bat,</p>
<p>txit mutil sendoa,</p>
<p>Zapironek bazuen</p>
<p>bere antzekoa.</p>
<p>Denborak egin zuen</p>
<p>guztiz eiztaria,</p>
<p>egun oro bazuen</p>
<p>lanaren saria.</p>
<p>Ernaia zan, bortitza,</p>
<p>gañera katarra,</p>
<p>bere aitona bezin</p>
<p>mutiko azkarra.</p>
<p>Goizean, arratsean,</p>
<p>ordu guztietan,</p>
<p>usaika an zebillen</p>
<p>beti zokoetan.</p>
<p>Ez zuten arratoiak</p>
<p>besteaz beldurrik,</p>
<p>ikaratzen zituen</p>
<p>onetxek bakarrik;</p>
<p>zere, estu-estuan</p>
<p>arkitzen baziran,</p>
<p>beste edozeñekin</p>
<p>burrukatzen ziran,</p>
<p>eta omen zituzten,</p>
<p>—ala det aditu—</p>
<p>bein baño geiagotan</p>
<p>zenbait elbarritu.</p>
<p>«Katar deaurru ori</p>
<p>baldin iltzen balitz,</p>
<p>—esaten zuten—, ongi</p>
<p>ginduzkek gu anitz;</p>
<p>ikusia zeagok</p>
<p>segurki bestela,</p>
<p>ezin biziko gaituk</p>
<p>luzaro onela.</p>
<p>Atera nai badegu</p>
<p>jatera zulotik,</p>
<p>an diagu gañean</p>
<p>ortzak agerturik.</p>
<p>Ez bagerade berriz</p>
<p>irteten lenbailen,</p>
<p>sarri asiko gaituk</p>
<p>elkar jaten emen».</p>
<p>Oien artean zan bat</p>
<p>biziro andia,</p>
<p>bizar luzea eta</p>
<p>txit ille zuria;</p>
<p>urte asko zituen</p>
<p>zan asko jakiña,</p>
<p>mairan jan izan zuen</p>
<p>lau bider iriña.</p>
<p>Onek esaten die:</p>
<p>«Baziakiat nik</p>
<p>nola gindezkean gu</p>
<p>atera emendik,</p>
<p>baita ere biurtu,</p>
<p>zein-ta dan azkarra,</p>
<p>egiten diogula</p>
<p>burla eta farra:</p>
<p>bein baño geiagotan</p>
<p>ikusi dedanaz,</p>
<p>lo egiten dik beti</p>
<p>katarrak egunaz;</p>
<p>lepoan kaskabel bat</p>
<p>ifintzearekin,</p>
<p>iges egiten erraz</p>
<p>dek soñuarekin;</p>
<p>lokarriaz lotutzen</p>
<p>ez dek gaitz lepoa,</p>
<p>zergatik nere ustez</p>
<p>pisua dik loa».</p>
<p>Guztiai zitzaien</p>
<p>ongi iduritu,</p>
<p>baña iñork ez zuen</p>
<p>beretzat aditu.</p>
<p>Batak esaten zuen:</p>
<p>«Ni nago gogorra»,</p>
<p>besteak: «Ni itsua»,</p>
<p>besteak: «Ni gorra».</p>
<p>Edozeñek ematen</p>
<p>oi du konsejua,</p>
<p>baña nork egiten du?</p>
<p>Or dago kontua.</p>
        </body>
      </text>
      <text>
        <front>
          <head rend='Bold'><p>ATSOA ETA ARKAKOSOA</p></head>
        </front>
        <body>
<p>Gure goiko bizitzan</p>
<p>bizi zan atsoa,</p>
<p>zan elizarakoia,</p>
<p>zan Jaungoikozkoa.</p>
<p>Beti mar mar zegoan</p>
<p>etxean, elizan,</p>
<p>beti paternosterrak</p>
<p>esaten ari zan.</p>
<p>Ez zituen utzitzen,</p>
<p>zernai gerta zedin,</p>
<p>naiz katarroa izan,</p>
<p>naiz sabelean miñ,</p>
<p>egun oroko meza,</p>
<p>errosarioa,</p>
<p>eta bezper-ondoren</p>
<p>zan kalbarioa;</p>
<p>baña zuen gaisoak</p>
<p>eraman txikia,</p>
<p>edozein gauzak zuen</p>
<p>estutzen guztia.</p>
<p>Egun batez ari zan</p>
<p>errabiz atsoa</p>
<p>ezin arrapaturik</p>
<p>gonan kukusoa.</p>
<p>«Zital orrek ez dirak,</p>
<p>—zegoan esaten—</p>
<p>oean, ez kanpoan,</p>
<p>pakerik ematen;</p>
<p>ez diat igarotzen</p>
<p>beñere egunik,</p>
<p>Jaungoikoari otoitz</p>
<p>egin gabetanik,</p>
<p>ire ortzetatika</p>
<p>utzi nazan arren,</p>
<p>ala edo onela,</p>
<p>ni libre lenbailen».</p>
<p>Itz oiek aditzean</p>
<p>nengoan pensatzen</p>
<p>zer gauzak Jainkoari</p>
<p>zaiozkan eskatzen.</p>
<p>Sentitzen det onetan</p>
<p>negar-intziria,</p>
<p>lasterka noa gora;</p>
<p>odolez bustia</p>
<p>topatzen det atsoa</p>
<p>etziñik lurrean,</p>
<p>alkitik eroria</p>
<p>sukal-bazterrean.</p>
<p>Salto egin ondoren</p>
<p>gonatika gora, arkakoso gaiztoa</p>
<p>igo zan lepora.</p>
<p>Atzera egin nairik</p>
<p>iges egiteko,</p>
<p>eta gero lurrean</p>
<p>oñakin iltzeko,</p>
<p>erori ta jo zuan</p>
<p>erruz su-burnia,</p>
<p>eta idiki zion</p>
<p>buruan zauria.</p>
<p>Orduko aren oju</p>
<p>eta deadarrak!</p>
<p>Gañera ark egiten</p>
<p>zituen negarrak!</p>
<p>Ordu bi gutxienaz</p>
<p>egon zan onela,</p>
<p>zirudien larrua</p>
<p>kentzen ziotela.</p>
<p>Negarrak utzi eta</p>
<p>asten da atsoa</p>
<p>arra eta demoka,</p>
<p>zeren kukusoa</p>
<p>egise joan zitzaion,</p>
<p>eta arratsean</p>
<p>beldur zan izan zezan</p>
<p>berekin oean.</p>
<p>Au da gertatzen dana</p>
<p>kristau askorekin,</p>
<p>ezin duten orduan</p>
<p>nai dutena egin;</p>
<p>baña engañatutzen</p>
<p>dirade gaisoak,</p>
<p>gizonak, agureak,</p>
<p>andreak, atsoak,</p>
<p>baldin uste badute</p>
<p>gure Jaungoikoak</p>
<p>entzungo dituela</p>
<p>aien errezoak,</p>
<p>igesi bidaltzeko</p>
<p>udan kukusoak,</p>
<p>ez badira garbitzen</p>
<p>etxeko zokoak.</p>
<p>Gure oroitzak dira</p>
<p>gauza txit ederrak,</p>
<p>ez ordea bagera</p>
<p>otoitzle alferrak.</p>
<p>Errezoak egiten</p>
<p>diran bitartean,</p>
<p>jardun bear du beti</p>
<p>bakoitzak lanean.</p>
<p>Ez badegu ereiten</p>
<p>soroan azia,</p>
<p>ez zaigu etorriko</p>
<p>zerutik garia;</p>
<p>eta, badaukatzigu</p>
<p>zikiñak zokoak,</p>
<p>ez zaizkigu faltako</p>
<p>tximitz kukusoak.</p>
        </body>
      </text>
      <text>
        <front>
          <head rend='Bold'><p>ASTOA ETA IGELAK</p></head>
        </front>
        <body>
<p>Asto bat zijoan bein</p>
<p>egur-zamarekin,</p>
<p>pentsamentu illunak</p>
<p>egiñaz berekin.</p>
<p>Bide luzea zeukan,</p>
<p>pisua zan zama,</p>
<p>ogei urte baziran</p>
<p>il zala aren ama.</p>
<p>Gañera zeukan guztiz</p>
<p>andia gosea;</p>
<p>ez zan milagro triste</p>
<p>gaisoa joatea.</p>
<p>Zingiradi batean</p>
<p>orra non da sartzen,</p>
<p>eta, arrantz egiñaz,</p>
<p>asten da esaten:</p>
<p>«Madarikatua, bai,</p>
<p>madarikatua</p>
<p>Jainkoak niri eman</p>
<p>diraden patua!».</p>
<p>Au entzutean, ango</p>
<p>igel kantariak</p>
<p>itxi omen zituzten</p>
<p>beren belarriak,</p>
<p>ez aditzeagatik</p>
<p>aren deadarrak,</p>
<p>zeren bestela lertu</p>
<p>nai zituen farrak.</p>
<p>Batek esaten dio</p>
<p>saietsera joanik:</p>
<p>«Ez dago emen, jauna,</p>
<p>erremediorik;</p>
<p>ona gu ere nola</p>
<p>geran emen bizi:</p>
<p>jaio giñan ezkeroz</p>
<p>ez degu ikusi</p>
<p>beste gauzarik, baizik</p>
<p>loia eta ura,</p>
<p>ez izanagatika</p>
<p>guztiz oien gura.</p>
<p>Onelaxe Jainkoak</p>
<p>dauka agindua,</p>
<p>ez balitz bezela da</p>
<p>guretzat mundua;</p>
<p>eta jakin bear du</p>
<p>bere mesedeak:</p>
<p>millaka, diotenez,</p>
<p>dira abereak,</p>
<p>bizitzen diradenak</p>
<p>lur-pean sarturik,</p>
<p>ikusten ez dutela</p>
<p>sekulan argirik.</p>
<p>Aiek beti kontentu</p>
<p>omen dira ala;</p>
<p>ez degu izan bear</p>
<p>guk ere onela?</p>
<p>Bai, guk beti daukagu</p>
<p>umore alaia,</p>
<p>ezin egingo degu</p>
<p>berdin gure naia;</p>
<p>konparatuaz aien</p>
<p>suertearekin,</p>
<p>kontentu izango da</p>
<p>nor berearekin.</p>
<p>Au da gertatzen dana</p>
<p>munduko gaitzakin,</p>
<p>baldin neurtzen badira</p>
<p>andiagoakin.</p>
<p>Zu emen zaude orain</p>
<p>zingiran sarturik,</p>
<p>eta ateratzeko</p>
<p>ez dezu kemenik».</p>
<p>Birauka asitzen da,</p>
<p>baña «Txito, txito!</p>
<p>—igelak deitzen dio—</p>
<p>Begirozu ito!</p>
<p>Gaur zure ez-bearra</p>
<p>guztiz da andia,</p>
<p>baña ez da oraindik</p>
<p>galdua guztia.</p>
<p>On da jakin dezazun:</p>
<p>da pazientzia</p>
<p>gaitz andia egiten</p>
<p>duena txikia.</p>
<p>Norbait etorriko da</p>
<p>ortik edo andik,</p>
<p>lagunduko dizuna</p>
<p>irteten emendik».</p>
<p>Au aditu ondoren,</p>
<p>aren mesedea</p>
<p>asi zan piskabana</p>
<p>artzen asnasea.</p>
<p>Egon zan geldi-geldi</p>
<p>denbora luzean,</p>
<p>gañeko zamak zeukan</p>
<p>uraren gañean.</p>
<p>Indarrak zitzaizkion</p>
<p>piskaka etorri,</p>
<p>eta irteteko gai</p>
<p>orra non zan jarri.</p>
<p>Zingiratik kanpora</p>
<p>atera zanean,</p>
<p>astoak esan zuen</p>
<p>bere barrenean:</p>
<p>«Nik emen ikusten det</p>
<p>gaur nere burua,</p>
<p>aditu deralako</p>
<p>igel-konsejua;</p>
<p>bestela, jira-bira</p>
<p>arras nekaturik,</p>
<p>zingiran geldituko</p>
<p>nintzan ni itorik.</p>
<p>Ez det nik, ez, aztuko:</p>
<p>da pazientzia</p>
<p>gaitz andia egiten</p>
<p>duena txikia;</p>
<p>eta mundu onetan</p>
<p>nai duenak bizi,</p>
<p>zernai gerta dakion</p>
<p>ez du bear etsi».</p>
        </body>
      </text>
      <text>
        <front>
          <head rend='Bold'><p>ASTOA TA TXAKURRA</p></head>
        </front>
        <body>
<p>Asto bat, zamatua</p>
<p>alportx andiakin,</p>
<p>zijoan feriara</p>
<p>nagusiarekin.</p>
<p>Etxeko artzanorak,</p>
<p>naiz bai, naiz ez deitu,</p>
<p>beti-beti ondotik</p>
<p>oi zion segitu.</p>
<p>Ibilli ziranean</p>
<p>iru bat legoa,</p>
<p>gure nagusi orrek</p>
<p>sentitzen du loa.</p>
<p>Gelditzen du astoa</p>
<p>bide-bazterrean,</p>
<p>an bazkatzen dabillen</p>
<p>lo egin artean.</p>
<p>Etziten da soroan,</p>
<p>asten da zurrungaz,</p>
<p>oroitu gabetanik</p>
<p>astoaz, ez zamaz.</p>
<p>Bazebillen astoa</p>
<p>soroan bazkatzen,</p>
<p>eta txakurrak zion</p>
<p>atzetik jarraitzen;</p>
<p>baña, nola astoa</p>
<p>zan guztiz andia,</p>
<p>atzeman ezin zion</p>
<p>ortzaz janaria.</p>
<p>Orduan bi eskuak</p>
<p>gorontz altxaturik,</p>
<p>asitzen da ibiltzen</p>
<p>txutika jarririk;</p>
<p>eta asto gaiztoak,</p>
<p>altxarik bizkarra,</p>
<p>egiten zion beti</p>
<p>burla eta farra,</p>
<p>esaten ziolarik:</p>
<p>«Au bai komedia!</p>
<p>Dirurik itsuaren</p>
<p>txakur dantzaria».</p>
<p>Eta onek esaten</p>
<p>dio astoari:</p>
<p>«Piskatxo bat, maitea,</p>
<p>berontz makur ari!».</p>
<p>Onela dabiltzala</p>
<p>poliki jostatzen,</p>
<p>leoi bat basotika</p>
<p>zaie ateratzen.</p>
<p>Artzanora lasterka</p>
<p>badijoa andik,</p>
<p>utzitzen duela an</p>
<p>astoa bakarrik;</p>
<p>onek egiten dio</p>
<p>ari deadarra,</p>
<p>ark berriz urrutitik</p>
<p>egiten du farra.</p>
<p>Asto gaisoa il zan,</p>
<p>ez dago dudarik,</p>
<p>eskarmentu eder au</p>
<p>guztioi utzirik. Besteak laguntzea</p>
<p>guri nai badegu,</p>
<p>guk ere besteai</p>
<p>lagun beaiegu.</p>
        </body>
      </text>
      <text>
        <front>
          <head rend='Bold'><p>ERLIKI-DUN ASTOA</p></head>
        </front>
        <body>
<p>Asto bat, zamatua</p>
<p>guztiz erlikiaz,</p>
<p>zijoan iñon ezin</p>
<p>kabiz fantasiaz,</p>
<p>zergatik, zutenean</p>
<p>jendeak ikusten,</p>
<p>belauniko ziraden</p>
<p>bereala jartzen,</p>
<p>eta bide zitzaion</p>
<p>buru artan jarri</p>
<p>egiten ziotela</p>
<p>belauniko ari;</p>
<p>argatika zeraman</p>
<p>guztiz goratua</p>
<p>eta aizez betea</p>
<p>gaisoak burua.</p>
<p>Onela ikusirik</p>
<p>esan zion batek:</p>
<p>«Agur oiek iretzat</p>
<p>dirala uste dek?</p>
<p>Ez dek besterik falta,</p>
<p>baizika astoa</p>
<p>adoratzea ala</p>
<p>nola Jaungoikoa!</p>
<p>Makurtu ezak ire</p>
<p>aizezko burua,</p>
<p>ez dituk agur oiek</p>
<p>iretzat, kaikua!</p>
<p>Ez al dakik dijoala</p>
<p>kutxa bat gañean</p>
<p>erlikiaz betea</p>
<p>ire bizkarrean?».</p>
<p>Zenbat asto badira</p>
<p>gizonen artean!</p>
<p>Arkitzen diranean</p>
<p>enpleo batean,</p>
<p>sinistatzen oi dute</p>
<p>gure kortesiak</p>
<p>dituztela gugandik</p>
<p>aien mereziak;</p>
<p>eta gero, galtzean</p>
<p>beren enpleoak,</p>
<p>gelditzen oi dirade</p>
<p>len bezin astoak.</p>
        </body>
      </text>
      <text>
        <front>
          <head rend='Bold'><p>LEOIA ETA ASTOA</p></head>
        </front>
        <body>
<p>Leoi andi bat zan bein</p>
<p>goizetik atera,</p>
<p>asto bat bere lagun</p>
<p>arturik, eizera.</p>
<p>Artzai-txaol batean</p>
<p>uzten du astoa,</p>
<p>bide-txidor batera</p>
<p>bera badijoa.</p>
<p>Astoak bear zuen</p>
<p>andik arrantz egin,</p>
<p>leoiaganontz eiza</p>
<p>guztia joan zedin;</p>
<p>ain gogoz egiten du</p>
<p>astoak arrantza,</p>
<p>non zuen leoiaren</p>
<p>orruaren antza.</p>
<p>Abereak dabiltza</p>
<p>batetik bestera,</p>
<p>eta gero dijoaz</p>
<p>bide-txigorrera.</p>
<p>Astoak sartu zien</p>
<p>alako beldurra,</p>
<p>non ez zuten ikusten</p>
<p>begiakin lurra.</p>
<p>Jaten ditu leoiak,</p>
<p>utzirik ezurrak,</p>
<p>usaiez ase ditzan</p>
<p>astoak sudurrak.</p>
<p>Ezurrak ikustean,</p>
<p>esan emen zuen:</p>
<p>«Piska bat lentxeago</p>
<p>egon banintz emen,</p>
<p>ez nuen, ez, utziko</p>
<p>bakar bat bizirik,</p>
<p>ez zezen, ez kata-motz,</p>
<p>ez otso, ez artzik».</p>
<p>Aditu zuenean</p>
<p>fanfarroikeria,</p>
<p>leoiak egin zuen</p>
<p>algara aundia.</p>
<p>Onen tripa betea</p>
<p>gelditu zan eizez,</p>
<p>astoarena berriz,</p>
<p>len bezela, aizez.</p>
<p>Farra eragiten du</p>
<p>gizon beldurtiak,</p>
<p>esaten asten bada</p>
<p>bere balentiak.</p>
        </body>
      </text>
      <text>
        <front>
          <head rend='Bold'><p>TXIMUA LOTSATURIK</p></head>
        </front>
        <body>
<p>Egazti eta arrai,</p>
<p>abere guztiak,</p>
<p>deitu omen zituen</p>
<p>Jupiter andiak,</p>
<p>eta esan zioten</p>
<p>far irriarekin:</p>
<p>«Zertarako zatozten</p>
<p>beazute jakin:</p>
<p>umerik ederrena</p>
<p>dakarkidanari,</p>
<p>emango diot nik gaur</p>
<p>lepande bat sari</p>
<p>zillarrezko letretan,</p>
<p>esaten duena:</p>
<p>Guraso guztietan</p>
<p>au dek abillena».</p>
<p>Badijoaz lasterka</p>
<p>guztiak etxera,</p>
<p>beren umeak artu</p>
<p>eta ekartzera.</p>
<p>Biurtutzen dirade</p>
<p>guztiak batetan,</p>
<p>dituztela umeak</p>
<p>beren bizkarretan.</p>
<p>Tximuak erakusten</p>
<p>du bere umea,</p>
<p>jaio berria eta</p>
<p>gañera emea.</p>
<p>Jupiter asitzen da</p>
<p>eztanda egiten,</p>
<p>duenean alako</p>
<p>figura ikusten.</p>
<p>Lertu nai dute ere</p>
<p>abere guztiak</p>
<p>farraz eta algaraz</p>
<p>txiki eta andiak.</p>
<p>Tximu gaisoa arras</p>
<p>zaiote lotsatzen,</p>
<p>eta da Tetuana</p>
<p>iges andik joaten.</p>
<p>Nolatan atrebitu</p>
<p>zan eramatera</p>
<p>ume itsusi ura</p>
<p>guztien aurrera?</p>
<p>Zergatika ez oi da</p>
<p>ume itsurik,</p>
<p>bere gurasoentzat</p>
<p>ederra ez danik.</p>
        </body>
      </text>
      <text>
        <front>
          <head rend='Bold'><p>JUPITER ETA ASTOA</p></head>
        </front>
        <body>
<p>Jupiterri, zeña dan</p>
<p>jaungoiko falsoa,</p>
<p>kejatu zitzaion bein</p>
<p>biziro astoa:</p>
<p>«Ez dakit —esan zion—</p>
<p>nola dan astorik,</p>
<p>baratza-zaia nausi</p>
<p>izan nai duenik.</p>
<p>Egun oro narama</p>
<p>plazara berekin,</p>
<p>aza, porru, tipula</p>
<p>eta letxuakin.</p>
<p>Oiek saldu ondoren</p>
<p>biurtzen naiz nekez,</p>
<p>arras zamaturika,</p>
<p>etxera, gorotzez.</p>
<p>Ezer ere jan gabe</p>
<p>nabill erdi illa,</p>
<p>goitik bera sentitzen</p>
<p>derala makilla».</p>
<p>Astoaren negarraz</p>
<p>Jauna da kupitzen,</p>
<p>eta tellagin bati</p>
<p>an dio bialtzen.</p>
<p>Laster biurtzen zaio</p>
<p>berriz Jupiterri,</p>
<p>esanaz: «Tellagiñak</p>
<p>iltzen narabill ni.</p>
<p>Jan gutxi ematen dit,</p>
<p>makil-golpe asko,</p>
<p>nonbait eraman beat,</p>
<p>jauna, zenbait txasko!</p>
<p>Emen nator berorri</p>
<p>berriz eskatzera,</p>
<p>arren, bidal nazala</p>
<p>beste etxe batera».</p>
<p>Larru-zale zar bati</p>
<p>bidaldutzen dio;</p>
<p>astoari obeki</p>
<p>ez dijoakio.</p>
<p>Biurtu zan lasterka</p>
<p>berriz kejarekin,</p>
<p>eta jaunari zion</p>
<p>onela itz egin:</p>
<p>«Jauna, larru-zaleak</p>
<p>zamatzen nau erruz</p>
<p>egun oro idi, bei</p>
<p>eta zaldi-larruz.</p>
<p>Nere uste guztian</p>
<p>dauka deseoa</p>
<p>zamaz lerturik illa</p>
<p>ni ikustekoa;</p>
<p>nola nere larrua</p>
<p>dan aski andia,</p>
<p>nerekin egin nai du</p>
<p>segurki zagia».</p>
<p>Jaunak, entzunik aren</p>
<p>itz negargarriak,</p>
<p>itxi ziozkan arras</p>
<p>bere belarriak,</p>
<p>esaten ziolarik:</p>
<p>«Emendik aurrera</p>
<p>ez datorrela iñor</p>
<p>keja ematera;</p>
<p>ez naiz iñortxoz ere</p>
<p>berdin kupituko,</p>
<p>beren patuarekin</p>
<p>dira geldituko</p>
<p>asto eta txerriak,</p>
<p>mandoak, zaldiak,</p>
<p>gizon eta abere</p>
<p>diraden guztiak».</p>
<p>Iñork ez du estimatzen</p>
<p>bere suertea,</p>
<p>ustez dala besteena</p>
<p>askotzaz obea.</p>
        </body>
      </text>
      <text>
        <front>
          <head rend='Bold'><p>MEDIKU ITZ-ONTZIA ETA ERIA</p></head>
        </front>
        <body>
<p>Eri bat guztiz gaizki</p>
<p>zegoan oiean,</p>
<p>eta, pulsua ongi</p>
<p>artu ondorean,</p>
<p>asten zaio esaten</p>
<p>bere medikua:</p>
<p>«Gaizki iduritzen zat</p>
<p>gaur zure pulsua:</p>
<p>indarrika ez dauka,</p>
<p>eta bitartean</p>
<p>eun golpe daukatzi</p>
<p>minutu batean.</p>
<p>Sendatu ziñalako</p>
<p>zerade zu poztu,</p>
<p>eta zerbait jan dezu,</p>
<p>edo zera oztu.</p>
<p>Alferrik ukatuko</p>
<p>dirazu zuk niri,</p>
<p>zerbait onelakoxe</p>
<p>pasa zazu zuri;</p>
<p>bestela, seguru naiz,</p>
<p>ez daukat dudarik,</p>
<p>aterako zindudan</p>
<p>nik gaitz onetatik.</p>
<p>Milla atera ditut</p>
<p>nik nere denboran,</p>
<p>ez da bat bakarrika</p>
<p>beste mundura joan.</p>
<p>Gauzarika onena</p>
<p>izango da emen</p>
<p>zure konfesorea</p>
<p>deitzea lenbailen;</p>
<p>ongi dakizu, iñork</p>
<p>esan gabetanik,</p>
<p>ez dakarrela iñoiz</p>
<p>gauza onak gaitzik».</p>
<p>Asarretutzen zaio</p>
<p>onetan eria,</p>
<p>eta esaten dio:</p>
<p>«Berritsu andia,</p>
<p>zertan ari zerade</p>
<p>aitzakia billa?</p>
<p>Gaitz onetatik zuri</p>
<p>il zaizkitzu milla.</p>
<p>Ez det jan, ez naiz oztu,</p>
<p>ez det izt bat egin,</p>
<p>ez orain, eta ez len,</p>
<p>ez bada zurekin.</p>
<p>Zure betiko itza</p>
<p>eta erausia</p>
<p>jakizu asko dala</p>
<p>iltzeko eria.</p>
<p>Zure aitzakiakin</p>
<p>zoazkit emendik,</p>
<p>ez det nik sendatzeko</p>
<p>mediku bearrik.</p>
<p>Beti esan dirazu</p>
<p>ezer ez derala,</p>
<p>eta orain diozu</p>
<p>gaizki nagoala?</p>
<p>Badakit nik zer dedan,</p>
<p>ez nago ain gaizki,</p>
<p>erausi gutxirekin</p>
<p>jarriko naiz ongi».</p>
<p>Burua makurturik</p>
<p>medikua joan zan,</p>
<p>eta gero eria</p>
<p>laster sendatu zan.</p>
<p>Itz gutxi, begi ona,</p>
<p>andia zentzua,</p>
<p>oiek egiten dute</p>
<p>ona medikua;</p>
<p>baña oraindika da</p>
<p>mediku obea</p>
<p>osasunari ongi</p>
<p>kontu egitea.</p>
        </body>
      </text>
      <text>
        <front>
          <head rend='Bold'><p>MANDO ZAMATUAK</p></head>
        </front>
        <body>
<p>Bi mando zijoazen,</p>
<p>biak zamatuak,</p>
<p>bata eta bestea</p>
<p>elkarri lotuak.</p>
<p>Bata zijoan arras</p>
<p>ederki jantzia,</p>
<p>zinta, kaskabel, lumaz</p>
<p>betea guztia;</p>
<p>atzetzika zintzillik</p>
<p>zeukan joaleak,</p>
<p>iduki oi zituen</p>
<p>airean kaleak;</p>
<p>bizkarrean zeraman</p>
<p>urre-zama andia,</p>
<p>ongi botatzen zion</p>
<p>jendeak begia.</p>
<p>Bestea lotsaturik</p>
<p>zijoan arlotez,</p>
<p>zamatu zutelako</p>
<p>zaku-garagarrez.</p>
<p>Ez ziran nerekiko</p>
<p>arrotzeko galak,</p>
<p>bizkarrean zituen</p>
<p>garagar-kostalak.</p>
<p>Irteten zaiozkate</p>
<p>lapurrak bidean,</p>
<p>mando ederragana</p>
<p>zuzen-zuzenean.</p>
<p>Ostikoka asten da</p>
<p>egiñaz irrintzi,</p>
<p>eta alderatutzen</p>
<p>ez die nai utzi,</p>
<p>beldurrez geldi dedin</p>
<p>jantzi gabetanik,</p>
<p>bota zuen bezela</p>
<p>amak sabeletik.</p>
<p>Nola zituzten txispak</p>
<p>lapurrak berekin,</p>
<p>ill eta joan ziraden</p>
<p>diruak arturik,</p>
<p>ukitu ere gabe</p>
<p>bestea utzirik.</p>
<p>Au ikusi ondoren,</p>
<p>bigarren mandoak</p>
<p>esan omen zituen</p>
<p>itz onelakoak:</p>
<p>«Deaurru-etxeraño</p>
<p>bijoa jantzia,</p>
<p>laburtu bear badu</p>
<p>onela bizia;</p>
<p>naiago det eraman</p>
<p>askoz garagarra,</p>
<p>ezen ez urre-zama</p>
<p>edo naiz zillarra».</p>
        </body>
      </text>
      <text>
        <front>
          <head rend='Bold'><p>AZERIA ETA MATSAK</p></head>
        </front>
        <body>
<p>Zintzillika daudela,</p>
<p>ditu azeriak</p>
<p>ikusten mats-mordoak,</p>
<p>eldu ori-oriak;</p>
<p>jartzen da begiraka</p>
<p>gaisoa goseak,</p>
<p>badabiltzkio tripak</p>
<p>jateko zaleak.</p>
<p>Saltoka asitzen da</p>
<p>alegin guztian,</p>
<p>ordu bian badabill</p>
<p>ezin iritxian.</p>
<p>Ikusi zuenean</p>
<p>ez zala protxurik,</p>
<p>matsai esan zien,</p>
<p>begia jasorik:</p>
<p>«Zaute, zaute, mordoak,</p>
<p>zaute osto-pean;</p>
<p>ez zerate oraindik</p>
<p>jarri sasoiean».</p>
<p>Zerbait nai eta ezin</p>
<p>badegu iritxi,</p>
<p>azeriak bezela</p>
<p>bear degu utzi,</p>
<p>«Zaude, zaude —esanaz—,</p>
<p>zaude or berean,</p>
<p>zergatika ez zera</p>
<p>jarri sasoiean».</p>
        </body>
      </text>
      <text>
        <front>
          <head rend='Bold'><p>LEOIA ETA ARRATOIA</p></head>
        </front>
        <body>
<p>Leoi baten atzapar</p>
<p>andi zorrotzetan</p>
<p>arratoi bat zegoan</p>
<p>guztizko penetan,</p>
<p>ez zergatik jan zion</p>
<p>gazta, txorizoa,</p>
<p>bai zeren kentzen zion</p>
<p>gabetako loa</p>
<p>ordu guztietako</p>
<p>aren ibilliak,</p>
<p>uzten ez ziolako</p>
<p>itxitzen begiak.</p>
<p>Negarrez asten zaio</p>
<p>barkazio-eske;</p>
<p>uzten dio, esanaz:</p>
<p>«Orra; baoake».</p>
<p>Ozta illabete bat</p>
<p>oraindika joan zan,</p>
<p>orra non leoi ori</p>
<p>erori zan tranpan.</p>
<p>Asitzen da egiten</p>
<p>alako orruak,</p>
<p>non ikaratzen ditu</p>
<p>ango inguruak.</p>
<p>Ezagutu ondoren</p>
<p>orruan leoia,</p>
<p>lasterka an dijoa</p>
<p>gure arratoia.</p>
<p>Ortzakin bereala</p>
<p>du soka puskatzen,</p>
<p>eta tranpatik libre</p>
<p>du leoia uzten.</p>
<p>Nork esan leoiari</p>
<p>orduan bizia</p>
<p>eman bear ziona</p>
<p>zala arratoia?</p>
<p>Argatika munduan,</p>
<p>andi izan arren,</p>
<p>ez daki batek noren</p>
<p>bear izango den.</p>
        </body>
      </text>
      <text>
        <front>
          <head rend='Bold'><p>OTSOA ETA ARTZANORA</p></head>
        </front>
        <body>
<p>Otso andi bat mendiak gora</p>
<p>zijoala goiz batean,</p>
<p>artzanor andi batekin topo</p>
<p>egin zukean bidean;</p>
<p>zeuden lekuan gelditu ziran</p>
<p>biak elkar ikustean.</p>
<p>«Adiskidea —dio otsoak</p>
<p>agur andi bat egiñik—,</p>
<p>noiz ezkero zu onen goiz emen</p>
<p>zure ardiak utzirik?</p>
<p>Ez zera, ez, gaur motibo gabe</p>
<p>apartatu artaldetik».</p>
<p>Artzanor orrek erantzun zion:</p>
<p>«Nai nuke egon zurekin,</p>
<p>aurrera nola bizi beagun</p>
<p>biok dezagun itzegin;</p>
<p>zuk nai badezu, nere partetik</p>
<p>izango nuke atsegin».</p>
<p>Ikusi zuen otso andiak</p>
<p>zeukala ark lepandea,</p>
<p>artzen ziona lepo guztia,</p>
<p>burni-arantzez betea,</p>
<p>eta ez zala orduan erraz</p>
<p>arekin burrukatzea.</p>
<p>Lotsa zan baño beldur geiago</p>
<p>bere barrenen sentirik,</p>
<p>«Gusto orixen —erantzun zion—</p>
<p>gaur bertan izan nai det nik;</p>
<p>eser gaitezen ementxen bertan</p>
<p>izan ez dedin esparik».</p>
<p>«Iduritzen zat —dio artzanorak—</p>
<p>dala guretzat obea</p>
<p>aurrera biok len degun baño</p>
<p>obeto elkar artzea,</p>
<p>batak besteari esanaz beti:</p>
<p>Agur, nere adiskidea!</p>
<p>»Nork izango du, esan zadazu,</p>
<p>bizi guztian gogoa,</p>
<p>beti barrenen idukitzeko</p>
<p>elkarrentzat gorrotoa,</p>
<p>ta letagiñaz puskatutzeko</p>
<p>bata besteari lepoa?</p>
<p>»Ez dagokio beste aldetik,</p>
<p>esan bear da egia,</p>
<p>zu bezalako indartsu bati</p>
<p>persegitzea ardia,</p>
<p>zergatika da aberetxo bat</p>
<p>ona eta izutia.</p>
<p>»Zuretzat askoz, dudarik gabe,</p>
<p>dira kontresta obeak</p>
<p>leoiak, artzak ta kata-motzak,</p>
<p>eta basoko urdeak;</p>
<p>oiekintxe zuk egin beaituzu</p>
<p>aurrera zure peleak».</p>
<p>«Arrazoi dezu —dio otsoak—;</p>
<p>ez duenari indarrik</p>
<p>lotsagarri da gaitz egitea</p>
<p>ta ez uztea bizirik;</p>
<p>ez det geiago alakoakin</p>
<p>nik izan naiko konturik.</p>
<p>»Ematen dizut itza egiaz</p>
<p>ez naizela ni aurrera</p>
<p>joango emendik zure alderontz</p>
<p>zure ardiak jatera,</p>
<p>baizika zuek bisitatuta</p>
<p>zuen ordenak artzera».</p>
<p>Orduan elkar despediturik</p>
<p>biurtu ziran etxera,</p>
<p>bata bestearen beldurrik gabe</p>
<p>soseguz asnas artzera,</p>
<p>eta kuidado guztitik libre</p>
<p>deskansuz lo egitera.</p>
<p>Egun batzuek igaro eta</p>
<p>asi zan ardi kontatzen,</p>
<p>eta artzanora, ikusirika</p>
<p>ari zirala bakantzen,</p>
<p>len bezin berri asi izan zan</p>
<p>egun eta gauak galtzen.</p>
<p>Gaitz egiteko griña gaiztoa</p>
<p>batek badakar jatorriz,</p>
<p>gaztetandika ez badu uzten,</p>
<p>gaitza egingo du berriz,</p>
<p>naiz bere itza eman dezala</p>
<p>milla eta milla aldiz.</p>
        </body>
      </text>
      <text>
        <front>
          <head rend='Bold'><p>MENDIA AURGITEN</p></head>
        </front>
        <body>
<p>Turmoiak ortik, tximist emendik</p>
<p>ikusirika, jendea</p>
<p>egun batean bide zegoan</p>
<p>arras beldurrez betea,</p>
<p>eta, egiaz, posible etzan</p>
<p>sosegurik izatea.</p>
<p>«Dudarik gabe —esaten zuten—</p>
<p>juizioko eguna</p>
<p>da aditzera tormenta onek</p>
<p>guri ematen diguna,</p>
<p>bear bezela prestatutzeko</p>
<p>egin zagun al deguna».</p>
<p>Onetan norbait badator eta</p>
<p>orra nun duen esaten</p>
<p>txit urrutian mendi andi bat</p>
<p>omen dagoala aurgiten,</p>
<p>onetarako deadar aiek</p>
<p>dituela ark egiten.</p>
<p>Ikara utzi alde bat eta</p>
<p>jendea dago ixilik,</p>
<p>zer gauza andik bear ote duen</p>
<p>atera aren barrendik,</p>
<p>zergatik gauza txikirik ezin</p>
<p>diteke irten menditik.</p>
<p>Badator norbait berri andia</p>
<p>jendeari ematera:</p>
<p>dala mendiaren sabeletika</p>
<p>sagu txiki bat atera;</p>
<p>au aditu ta jende guztia</p>
<p>juan zan algaraz etxera.</p>
<p>Onela gerta oi da, kristabak,</p>
<p>maiz urrutiko gauzakin,</p>
<p>argatika guk bizi beagu</p>
<p>gure errepain zarrakin,</p>
<p>geldi ez gaitezen, asko bezela,</p>
<p>gero txalma andi batekin.</p>
<p>Urrutitika egiñagatik</p>
<p>intxaurrak soñu andiak,</p>
<p>alderatuta izan oi dira</p>
<p>askotan intxaur txikiak;</p>
<p>egia andi au erakutsitzen</p>
<p>digu esperientziak.</p>
        </body>
      </text>
      <text>
        <front>
          <head rend='Bold'><p>AIZKORA ETA KIRTENA</p></head>
        </front>
        <body>
<p>Egurgille bat sort egitera</p>
<p>joan zan basoan barrena,</p>
<p>eta bidean galdu zitzaion</p>
<p>aizkoratika kirtena.</p>
<p>Sort egiteko beste berri bat</p>
<p>egin nairik aizkorari,</p>
<p>gaia eskatzen asi zitzaien</p>
<p>an zan arbol bakoitzari.</p>
<p>Iñork ez zion gairik eman nai,</p>
<p>eta arteak bakarrik</p>
<p>adar metxo bat eskeiñi zion</p>
<p>gaiso artaz kupiturik.</p>
<p>Kirten berria egin ondoren</p>
<p>sartzen dio aizkorari,</p>
<p>eta golpeka asitzen zaio</p>
<p>arte arixe berari.</p>
<p>Au ikusi ta asten dirade</p>
<p>zumarrak eta lizarrak</p>
<p>arte onaren kontra egiten</p>
<p>oju eta deadarrak:</p>
<p>«Asto andia —esaten die—,</p>
<p>ez al ekien oraindik</p>
<p>egurgilleak bizi dirala</p>
<p>guk galtzen degun bizitik?</p>
<p>Orra zer esker ematen dian,</p>
<p>orain asi dek igandik,</p>
<p>sarri ez geatzik bat bakarrika</p>
<p>basoan utziko zutik.</p>
<p>Iri bakarrik egin bazian,</p>
<p>tontotzar orri, kaltea,</p>
<p>ezer ez uen; baña guretzat</p>
<p>ez dek izango obea».</p>
<p>Bere etsaiari eman badio</p>
<p>noizbait norbaitek eskua,</p>
<p>len edo gero ikusiko du</p>
<p>galdurik bere burua.</p>
        </body>
      </text>
      <text>
        <front>
          <head rend='Bold'><p>ERBIAK ETA IGELAK</p></head>
        </front>
        <body>
<p>Abarrotsak erbiak</p>
<p>ditu ikaratzen,</p>
<p>eta lasterka iges</p>
<p>asten dira joaten.</p>
<p>Anitz ikara andi</p>
<p>baten ondorean,</p>
<p>bein esan omen zuten</p>
<p>elkarren artean:</p>
<p>«Ikaraz laborrian</p>
<p>beti egotea,</p>
<p>egia esateko,</p>
<p>ez da bizitzea.</p>
<p>Goazen emendik, goazen,</p>
<p>zingira batera,</p>
<p>geren buruak bota</p>
<p>eta itotzera.</p>
<p>Zertarako Jainkoak</p>
<p>ginduen erbiak</p>
<p>egin mundu onetan</p>
<p>onen beldurtiak?».</p>
<p>Aien golpearekin</p>
<p>guztiak batean</p>
<p>sartu ziran igelak</p>
<p>ikaraz loi-pean.</p>
<p>Ikusi zutenean</p>
<p>pesta au erbiak,</p>
<p>«Oien parean gaituk</p>
<p>soldadu aundiak»</p>
<p>esaten dute, eta</p>
<p>guztiak bertatik</p>
<p>irten ziran kanpora</p>
<p>zingira artatik.</p>
<p>Onela egiten da</p>
<p>gure suertea</p>
<p>txarragoen aldean</p>
<p>zan baño obea.</p>
        </body>
      </text>
      <text>
        <front>
          <head rend='Bold'><p>LEOIA ETA AKERRA</p></head>
        </front>
        <body>
<p>Txarak eta mendiak,</p>
<p>beak eta goiak</p>
<p>ongi ikusirika</p>
<p>goiz batez leoiak,</p>
<p>esan zuen beregan:</p>
<p>«Neabilk alperrik,</p>
<p>ez diat arkituko</p>
<p>berdin gaur nik eizik».</p>
<p>Zañak jaten asi zan</p>
<p>iltzeko gosea;</p>
<p>onetan aditzen du</p>
<p>akerraren bea.</p>
<p>Gora begiratzen du</p>
<p>eta du akerra</p>
<p>ikusten arkaitz-puntan,</p>
<p>dan bezin ederra.</p>
<p>Nola ara leoia</p>
<p>joan ez zitekean,</p>
<p>kokorika jarririk</p>
<p>aitzaren oñean,</p>
<p>asten da betik gora</p>
<p>akerrari deitzen:</p>
<p>«Jatxi zaitez lenbailen,</p>
<p>nazu ikaratzen.</p>
<p>Perill andian zaude</p>
<p>or, nere maitea;</p>
<p>polikitxo jatxiaz</p>
<p>etorri zaitea.</p>
<p>Obe da muskilla jan</p>
<p>emen seguruan,</p>
<p>ezen ez elorria</p>
<p>zu zauden lekuan».</p>
<p>«Noiz ezkero —akerrak</p>
<p>dio goitik deitzen—</p>
<p>zu akerren perillak</p>
<p>zaitu ikaratzen?</p>
<p>Zalameriakin ni</p>
<p>ez naiz engañatzen;</p>
<p>zu or txit ongi zaude,</p>
<p>ni txit ongi emen».</p>
<p>Nork itzegiten digun</p>
<p>eta zer fiñekin,</p>
<p>al badegu, lendanik</p>
<p>bear degu jakin.</p>
        </body>
      </text>
      <text>
        <front>
          <head rend='Bold'><p>TXABERAMA ETA ARRANOA</p></head>
        </front>
        <body>
<p>Txaberamak darama</p>
<p>gañean maskorra,</p>
<p>barekurkullo gisa</p>
<p>baña txit gogorra.</p>
<p>Arra bat ibiltzeko</p>
<p>bear ditu noski,</p>
<p>nik ikusi dedanez,</p>
<p>egun bat edo bi.</p>
<p>Arranoa ikusi</p>
<p>eta egun batez</p>
<p>ojuka esan omen</p>
<p>zion, diotenez:</p>
<p>«Mesede bat eskatu</p>
<p>bear dizut zuri:</p>
<p>egako lezioak</p>
<p>ekaizkitzu niri,</p>
<p>ikusteko an goitik</p>
<p>dan zeru guztia,</p>
<p>illargia, izarrak</p>
<p>eta eguzkia;</p>
<p>oiek ikusi eta</p>
<p>jatxizean berontz,</p>
<p>ibilliko naiz gero</p>
<p>orrontz eta onotz;</p>
<p>ez da izango iri,</p>
<p>ez erri txikirik,</p>
<p>egan ikusi gabe</p>
<p>utziko dedanik».</p>
<p>Arranoak izkuntz au</p>
<p>aditzearekin,</p>
<p>nai omen zuen bertan</p>
<p>algaraz ler egin.</p>
<p>Erantzun omen zion:</p>
<p>«Jainkoak airean</p>
<p>nai du ni ibiltzea,</p>
<p>zu berriz lurrean».</p>
<p>Txaberama badago</p>
<p>bere temarekin;</p>
<p>artzen du arranoak,</p>
<p>darama berekin.</p>
<p>Odeietatik gora</p>
<p>eraman ondoan,</p>
<p>asten zaio galdetzen</p>
<p>kontentu dagoan.</p>
<p>Ezetz, esaten dio,</p>
<p>beldurrez beterik,</p>
<p>eta jatxi dezala,</p>
<p>arren, goi artatik.</p>
<p>Orduan arranoa</p>
<p>zaio asarratzen,</p>
<p>batetan uzten dio,</p>
<p>arkaitz bat du jotzen,</p>
<p>eta, izanagatik</p>
<p>guztizko gogorra</p>
<p>bere bizkar gañean</p>
<p>zeraman maskorra,</p>
<p>milla puska egin zan</p>
<p>arkaitza jotzean.</p>
<p>Arranoak goitika</p>
<p>zion bitartean:</p>
<p>«Eskarmentatu bitez</p>
<p>jende temosoak,</p>
<p>buru arroak eta</p>
<p>enbidiosoak,</p>
<p>ikusirik onela</p>
<p>zer zaien gertatzen,</p>
<p>zeren konseju onak</p>
<p>ez dituzten artzen».</p>
        </body>
      </text>
      <text>
        <front>
          <head rend='Bold'><p>ASTO LEOI-LARRUZ JANTZIA</p></head>
        </front>
        <body>
<p>Astoak leoiari</p>
<p>enbidia zion,</p>
<p>eta pensamentu bat</p>
<p>burura zitzaion:</p>
<p>leoi-larruz jantzirik</p>
<p>mendira irten zan,</p>
<p>an sortu zuen festa</p>
<p>ikustekoa zan!</p>
<p>Otsoak, basurdeak,</p>
<p>artzak, azeriak,</p>
<p>astoaren igesi</p>
<p>zebiltzan guztiak.</p>
<p>Orra non artzai batek</p>
<p>bere etxolatik</p>
<p>zein dan ezagutzen du</p>
<p>belarri-ertzetik.</p>
<p>Artzen du makilla bat,</p>
<p>badijoakio,</p>
<p>golpeka bereala</p>
<p>erasotzen dio.</p>
<p>Asitzen da astoa</p>
<p>miñez arrantzaka,</p>
<p>abereak dijoaz</p>
<p>argana presaka,</p>
<p>zergatik egin zuen</p>
<p>gaisoak arrantza,</p>
<p>baldin bazuen ere</p>
<p>leoiaren antza.</p>
<p>Ikusi zutenean</p>
<p>lurrean astoa,</p>
<p>arras elbarriturik</p>
<p>makillaz gaisoa,</p>
<p>leoi-larru zar batez</p>
<p>erdi estalia,</p>
<p>eta ortzen artean</p>
<p>zeukala bizia,</p>
<p>eztanda egin nairik</p>
<p>omen ziran asi,</p>
<p>ikusirika noren</p>
<p>zebiltzan igesi.</p>
<p>Zenbat asto ez dira</p>
<p>munduan ikusten,</p>
<p>leoiaren papera</p>
<p>dutenak egiten,</p>
<p>eta, kentzen bazaie</p>
<p>larrua gañetik</p>
<p>gelditzen diradenak</p>
<p>arras lotsaturik?</p>
        </body>
      </text>
      <text>
        <front>
          <head rend='Bold'><p>ORIÑA ETA AIENA</p></head>
        </front>
        <body>
<p>Zangak aditu eta</p>
<p>landetan oriñak</p>
<p>egiten ditu iges</p>
<p>bere alegiñak.</p>
<p>Or salto, emen salto,</p>
<p>lertzen ibillirik,</p>
<p>ezin arkitu zuen</p>
<p>iñon estalperik.</p>
<p>Estutasun onetan</p>
<p>zanean ikusi,</p>
<p>aien-pean jarri zan</p>
<p>txakurren igesi.</p>
<p>Nola bait-zan aiena</p>
<p>guztizko txikia,</p>
<p>kokorika bildurik</p>
<p>zegoan guztia;</p>
<p>aren fortunarako</p>
<p>ostoak andiak</p>
<p>zeukazkien aienak,</p>
<p>eta ugariak.</p>
<p>Seguru zegoala</p>
<p>beregan ustean,</p>
<p>osto jaten asi zan</p>
<p>faza ederrean;</p>
<p>eta gure oreña</p>
<p>alderdi batetik</p>
<p>agerian jarri zan</p>
<p>uste gabetanik.</p>
<p>Nola dituzten kastaz</p>
<p>eiztari txakurrak</p>
<p>txit zorrotzak begiak,</p>
<p>zorrotzak sudurrak,</p>
<p>usaia sentiturik</p>
<p>die begiratzen,</p>
<p>ikusten dute eta</p>
<p>bertan arrapatzen;</p>
<p>pustatu zuten oreñ</p>
<p>esker gabekoa,</p>
<p>jaten ari zalako</p>
<p>matsaren ostoa.</p>
<p>Alako mesedea</p>
<p>artu ondorean,</p>
<p>eta ostorik gabe</p>
<p>aiena uztean,</p>
<p>oreñak izan zuen</p>
<p>ongi merezia</p>
<p>tzakur aien ortzetan</p>
<p>uztea bizia.</p>
<p>Len edo gero beti</p>
<p>gure Jaungoikoak</p>
<p>gaztigatzen oi ditu</p>
<p>esker gabekoak.</p>
        </body>
      </text>
      <text>
        <front>
          <head rend='Bold'><p>EIZTARIA ETA ZAKURRA</p></head>
        </front>
        <body>
<p>Pinto erbi-zakurra</p>
<p>txit zan eiztaria,</p>
<p>beñere ez zitzaion</p>
<p>faltatzen zauria;</p>
<p>basurdeen eizera</p>
<p>zoan bakoitzean,</p>
<p>odola zeriola</p>
<p>sartzen zan etxean.</p>
<p>Guztiz zartu zan Pinto,</p>
<p>eta orregatik</p>
<p>nausiak zerabillen</p>
<p>eizaren ondotik.</p>
<p>Egun batez atzeman</p>
<p>zuen basurdea,</p>
<p>baña ortzen artetik</p>
<p>joan zan aberea.</p>
<p>Nausiak deitzen dio</p>
<p>ojuka, <hi rend='Italic'>dak, dak, dak,</hi></p>
<p>arrapatzen du berriz,</p>
<p>sartzen dizka ortzak.</p>
<p>Nola bere aldetik</p>
<p>ez zan basatia,</p>
<p>igesi joanagatik,</p>
<p>mutill beldurtia,</p>
<p>asten zaio muturka</p>
<p>eramanik griñak,</p>
<p>eta sartzen diozka</p>
<p>bere letagiñak.</p>
<p>Uzten dio zakurrak,</p>
<p>iges egiten du;</p>
<p>zauriz betea Pinto</p>
<p>guztia uzten du.</p>
<p>Nagusiak, arturik</p>
<p>makill bat eskuan,</p>
<p>jotzen du bizkarrean,</p>
<p>jotzen du buruan.</p>
<p>Pinto gaisoa dago</p>
<p>lurrean etziñik,</p>
<p>negarrez deitzen: «Jauna,</p>
<p>ez daukat indarrik;</p>
<p>adiñ andiak dakar</p>
<p>indarren galtzea,</p>
<p>basurde ori berriz</p>
<p>da guztiz gaztea;</p>
<p>sei urte gutxiago</p>
<p>baldin banituke,</p>
<p>ori eta beste bi</p>
<p>nik ilko nituke.</p>
<p>Oroitu bear luke</p>
<p>nere nagusiak,</p>
<p>oraindaño atzeman</p>
<p>ditudan guztiak,</p>
<p>il ditudala beti</p>
<p>txiki eta andi,</p>
<p>eta egun batean</p>
<p>ill nituela bi.</p>
<p>Baña gaur bakarrik da</p>
<p>berori oroitzen</p>
<p>lenago zein nintzan ni,</p>
<p>ez orain zein naizen.</p>
<p>Ongi esan nezake:</p>
<p>auxen bai pagua!</p>
<p>Onen leial izana</p>
<p>daukat nik damua!</p>
<p>Baña ez, gaizki diot;</p>
<p>zakurren jabeak</p>
<p>ez dirade guztiak</p>
<p>onen eskergeak;</p>
<p>berori bezelako</p>
<p>nagusiagatik</p>
<p>errepañak diola</p>
<p>sinistatzen det nik:</p>
<p>Esker gabeetatik</p>
<p>sekula guztian</p>
<p>ez esperatu ezer,</p>
<p>bazaude premian».</p>
        </body>
      </text>
      <text>
        <front>
          <head rend='Bold'><p>BADA JAUNGOIKO BAT</p></head>
        </front>
        <body>
<p>Zerua eta lurra</p>
<p>eta itxasoa</p>
<p>dagozkigu esaten</p>
<p>badala Jainkoa;</p>
<p>iñork sekulan balu</p>
<p>onetan dudarik,</p>
<p>ez luke bere buru</p>
<p>esatea baizik:</p>
<p>«Beti argi emanaz,</p>
<p>len bezin andia,</p>
<p>egun oro ikusten</p>
<p>degu eguzkia;</p>
<p>urteak joanagatik</p>
<p>millaka pasatzen,</p>
<p>len bezelaxe digu</p>
<p>argia ematen.</p>
<p>Nork egin ote zuen</p>
<p>—zer arrigarria!—</p>
<p>beñere akabatzen</p>
<p>ez zaigun argia?</p>
<p>Nork, igaroagatik</p>
<p>egunak, urteak,</p>
<p>gorde-arazten diozka</p>
<p>lenengo bideak?</p>
<p>Baldin irteten balitz</p>
<p>bide aietatik,</p>
<p>ez litzake gelditzen</p>
<p>gizon bat bizirik;</p>
<p>piska bat joaten balitz</p>
<p>arontz eguzkia,</p>
<p>laster lezake otzak</p>
<p>il mundu guztia;</p>
<p>eta onotz baluke</p>
<p>pauso bat ematen,</p>
<p>bereala beruak</p>
<p>ginduke itotzen.</p>
<p>Ondarrak ez baleza</p>
<p>geldi itsasoa,</p>
<p>orobat litzateke</p>
<p>mundua itoa;</p>
<p>baña, Jaungoikoaren</p>
<p>ordenak arturik,</p>
<p>beñere igarotzen</p>
<p>ez da ondarretik».</p>
<p>Baldin noizbait norbaitek</p>
<p>nai baluke jakin</p>
<p>lenbiziko gizona</p>
<p>zeñek zuen egin,</p>
<p>bijoa aditzera</p>
<p>jakintsun andiak,</p>
<p>eta ikusiko du</p>
<p>zer astakeriak</p>
<p>aien mingañetatik</p>
<p>dituen aditzen,</p>
<p>eta nola len bezin</p>
<p>illun dan gelditzen.</p>
<p>Galde bizaie nola</p>
<p>guk mundu guztia</p>
<p>ikusteko asko degun</p>
<p>begiko ninia;</p>
<p>nola odoiak gora</p>
<p>joaten dan artea,</p>
<p>dan posible ain azi</p>
<p>txikitik sortzea;</p>
<p>nola, irten bezala</p>
<p>txitoa arraultzetik,</p>
<p>ez duen utsegiten</p>
<p>mokoka alerik;</p>
<p>nola enadak egin</p>
<p>oi duten kabiak,</p>
<p>arriturika uzten</p>
<p>dituzten guztiak.</p>
<p>Zer erantzungo dute</p>
<p>gizon jakintsuak,</p>
<p>gauz oietan badira</p>
<p>gu bezin itsuak?</p>
<p>Atozkit onontz orain</p>
<p>zu, gizon zoroa,</p>
<p>ukatzera oraindik</p>
<p>badala Jainkoa.</p>
<p>Eriotzeko orduan</p>
<p>aditzen badizut,</p>
<p>egia diozula</p>
<p>sinistuko dizut;</p>
<p>orduan, nere perill,</p>
<p>ao orretatik</p>
<p>Jainkoaren izena</p>
<p>adituko det nik.</p>
<p>Osasuna danean,</p>
<p>bai ere indarra,</p>
<p>gizonak egin oi du</p>
<p>Jaungoikoaz farra;</p>
<p>baña galtzen baditu</p>
<p>bat eta bestea,</p>
<p>orduan aitortzen du</p>
<p>ark bere jabea.</p>
<p>Ez da mundu onetan</p>
<p>iñon naziorik,</p>
<p>Jaungoiko bat badala</p>
<p>aitor ez duenik;</p>
<p>azkenean mendiko</p>
<p>gizon basatiak</p>
<p>egi au sinistatzen</p>
<p>oi dute guztiak.</p>
<p>Bada, bai, Jaungoiko bat,</p>
<p>danik justuena,</p>
<p>zerua eta lurra</p>
<p>egin dituena.</p>
<p>Zuk egin zenduen, bai,</p>
<p>nere Jaungoikoa,</p>
<p>lenbiziko gizona</p>
<p>zure antzekoa;</p>
<p>zuk egiñak dirade</p>
<p>eguzki, illargia,</p>
<p>izar ederrak eta</p>
<p>itxaso andia;</p>
<p>oiek ikusten dira,</p>
<p>gauaz ta egunaz,</p>
<p>alabantzak egiten</p>
<p>zure ontasunaz,</p>
<p>zure jakinduriaz</p>
<p>ta anditasunaz.</p>
        </body>
      </text>
      <text>
        <front>
          <head rend='Bold'><p>GAUZARIK TXIKIENETAN DA AUNDIENA JAUNGOIKOA</p></head>
        </front>
        <body>
<p>Nork esan gure Jaungoiko onak</p>
<p>gauzarik txikienetan</p>
<p>poderiorik andienaren</p>
<p>muestrak dizkigula eman?</p>
<p>Au ikusteko istoria bat</p>
<p>on da nik konta dezadan.</p>
<p>Ingume zuri itsusi batek</p>
<p>oi ditu udaberrian</p>
<p>millaka arraultzak or-emen uzten</p>
<p>masust-arbolen orrian,</p>
<p>au jan dezaten, andik irtenik,</p>
<p>arrak alegin guztian.</p>
<p>Ala gertatzen da, zergatika,</p>
<p>ozta dirade irteten,</p>
<p>berealaxe asten dirade</p>
<p>gogotik ostoa jaten;</p>
<p>illabetean gutxienean</p>
<p>ez dira jaten gelditzen.</p>
<p>Ostoz aseaz egiten dira</p>
<p>beatza bezin lodiak,</p>
<p>eta orduan aiek aotik</p>
<p>botatzen duten lirdiak,</p>
<p>berak jiraka darabiltela,</p>
<p>uzten ditu estaliak.</p>
<p>Badirudite ezkur-aleak</p>
<p>orduan oso-osoak,</p>
<p>aur jostatzeko boltsa batean</p>
<p>norbaitek sartutakoak;</p>
<p>nork sinistatu, bear dutela</p>
<p>piztu gero onelakoak?</p>
<p>Udaberria datorrenean</p>
<p>asten dirade irteten,</p>
<p>txulo bat boltsan egin ondoren,</p>
<p>eta egoak zabaltzen,</p>
<p>zergatik boltsan diran artean</p>
<p>inguma dira biurtzen.</p>
<p>Gero arraultzak, amak bezala,</p>
<p>arbol-ostoan egiñik,</p>
<p>berealaxe, oientxen gisa,</p>
<p>gelditzen dirade illik;</p>
<p>gure bizia laburra dala</p>
<p>ez degu zer kejaturik.</p>
<p>Aien lirdiak, zeñak dirudi</p>
<p>armiarmaren sarea,</p>
<p>boltsa gisara dagoalako</p>
<p>du izena kapulea;</p>
<p>zirikuaren izena artzeko</p>
<p>falta zaio iruitea.</p>
<p>Ziriku au da zuria edo</p>
<p>arto-bizar kolorea,</p>
<p>gero bakoitzak ematen dio</p>
<p>nai baldin badu obea,</p>
<p>purpurarena jantzi beauena</p>
<p>baldin bada erregea.</p>
<p>Kolore gorri purpurarena</p>
<p>maskor baten barrenean</p>
<p>maskorra jaten gosez asi ta</p>
<p>txakur batek ondarrean</p>
<p>arki-arazo zuen, muturra</p>
<p>tintez busti zuenean.</p>
<p>Orra erregeen soñeko ederrak</p>
<p>inguma batzuen lana,</p>
<p>eta kolore gain-gañekoa</p>
<p>maskortxo batek emana;</p>
<p>au ikusi ta zein da gizona</p>
<p>aurrera arrotuko dana?</p>
<p>Oraindik balitz norbait munduan</p>
<p>nai ez duena sinistu</p>
<p>bear degula dudarik gabe</p>
<p>denboraz guztiok piztu,</p>
<p>sinistamentu milagrozko au</p>
<p>ingumak dio erraztu.</p>
        </body>
      </text>
      <text>
        <front>
          <head rend='Bold'><p>KUTUNA</p></head>
        </front>
        <body>
<p>Nere adiskidea,</p>
<p>bear dezu jakin</p>
<p>gertatutzen oi dana</p>
<p>munduan gurekin:</p>
<p>Iñor ez da kontentu</p>
<p>bere suerteaz,</p>
<p>enbidia gaiztoa</p>
<p>du batak besteaz.</p>
<p>Nekazariak dio:</p>
<p>«Zorionekoak</p>
<p>dira maiorazkoak</p>
<p>ta indianoak».</p>
<p>Oiek diote berriz:</p>
<p>«Pozezko bizia</p>
<p>munduan daramana</p>
<p>da nekazaria».</p>
<p>Medikuak nai luke</p>
<p>izan letradua,</p>
<p>onek merkataria</p>
<p>edo medikua;</p>
<p>ezkonduak ezkongai,</p>
<p>ezkongaiak senar,</p>
<p>ezagutzen ditut nik</p>
<p>onelako amar.</p>
<p>Nork ote dauka bada</p>
<p>arrazoi onetan?</p>
<p>Ez batak, ez besteak,</p>
<p>diot nik benetan;</p>
<p>arrazoi da beti</p>
<p>arkitzen erdian,</p>
<p>ez geiegian eta</p>
<p>ez gutxiegian.</p>
<p>Baldin geiegi badu</p>
<p>batek ondasuna,</p>
<p>geienetan faltatzen</p>
<p>zaio osasuna;</p>
<p>eta, nola au gabe</p>
<p>ez dan zori onik,</p>
<p>ozta arkitzen oi da</p>
<p>kontent aberatsik.</p>
<p>Pobreak oi du berriz</p>
<p>osasun andia,</p>
<p>apetitu azkarra,</p>
<p>janari txikia;</p>
<p>argatik bizitzen da</p>
<p>beti inbidiaz,</p>
<p>beti gaizki itzegiten</p>
<p>aberats guztiaz;</p>
<p>eta fortunaz bera</p>
<p>aberasten bada,</p>
<p>len baño gaizkiago</p>
<p>benturaz bizi da.</p>
<p>Begira zuk dakizun</p>
<p>gizon lodi ari,</p>
<p>nik ezagutu nuen</p>
<p>ura nekazari,</p>
<p>goizetik arratsera</p>
<p>beti aitzurrean,</p>
<p>osasun onarekin,</p>
<p>umore onean;</p>
<p>aberastu zan guztiz</p>
<p>Ameriketatik,</p>
<p>baña geroztik ez du</p>
<p>osasuna onik;</p>
<p>janak eta edanak,</p>
<p>lanik ez egiñak</p>
<p>emanak ditu orrek</p>
<p>gaur dituen miñak;</p>
<p>eta nola bait-daukan</p>
<p>odolak josia,</p>
<p>ill oro gutxienaz</p>
<p>bear du sangria;</p>
<p>amar legua oñez</p>
<p>egiteko, ark len</p>
<p>beste ainbeste ordu</p>
<p>geiegi zituen,</p>
<p>eta ezin liteke</p>
<p>gaurko egunean</p>
<p>ordubetean ere</p>
<p>ibilli bidean.</p>
<p>Zertarako dirade</p>
<p>gure ondasunak,</p>
<p>falta bear badigu</p>
<p>egin osasunak?</p>
<p>Ez da, ez da munduan</p>
<p>bear diru asko</p>
<p>pozez eta kontentuz</p>
<p>bizi izateko;</p>
<p>eta umore ona</p>
<p>daukanak naikoa,</p>
<p>non-nai dauka bizitza</p>
<p>zorionekoa.</p>
<p>Jainkoak ala nairik,</p>
<p>dirade txit gutxi</p>
<p>ezin ditezkeenak</p>
<p>lan egin ta bizi;</p>
<p>gañerakoak dira</p>
<p>alfertzar utziak,</p>
<p>lanika egin gabe</p>
<p>ongi bizi naiak.</p>
<p>Erleakin Jainkoak</p>
<p>digu erakutsi</p>
<p>nola bizi munduan,</p>
<p>nai bada ikasi:</p>
<p>dirade langilleak,</p>
<p>dira kontuzkoak,</p>
<p>ez digute esango:</p>
<p>Gero gerokoak.</p>
<p>Pozik jango luteke</p>
<p>gaisoak guztia,</p>
<p>ain neke andiz egin</p>
<p>oi duten eztia.</p>
<p>Baña oroitzen dira</p>
<p>badala negua,</p>
<p>orduko beautela</p>
<p>egin gordaidua.</p>
<p>Ala, ez dute jaten</p>
<p>daukaten eztitik</p>
<p>egun oro gaisoak</p>
<p>piskatxo bat baizik.</p>
<p>Eta, negu gogorra</p>
<p>etortzen danean,</p>
<p>jan ta lo antxen daude</p>
<p>deskansuz eultzean.</p>
<p>Mantentzen dituenak</p>
<p>aireko txoriak,</p>
<p>itsasoko arraiak,</p>
<p>lurreko piztiak,</p>
<p>ez du iltzen utziko</p>
<p>goseak gizona,</p>
<p>kontuzkoa danean</p>
<p>ta langille ona.</p>
<p>Izan ezkero jana,</p>
<p>edana, jantzia,</p>
<p>gañerako guztia</p>
<p>da erakeria.</p>
<p>Enpleo eta onrak,</p>
<p>aberastasunak,</p>
<p>dirade banidade</p>
<p>ta arrotasunak.</p>
<p>Nork duen zori ona</p>
<p>jakin nai badegu,</p>
<p>plazetara joatea</p>
<p>besterik ez degu.</p>
<p>Lana erruz egiten</p>
<p>duena astean,</p>
<p>an dabill dantzaz lertzen</p>
<p>kontentuz jaiean.</p>
<p>Ez da iñon festarik,</p>
<p>ez da merkaturik,</p>
<p>gogo badu ikusi</p>
<p>ez dezakeenik.</p>
<p>Nai badu ostatua,</p>
<p>nai badu kafea,</p>
<p>asko du lenbiziko</p>
<p>tabernan sartzea;</p>
<p>mai ona topatzen du</p>
<p>gogo onarekin,</p>
<p>eta ez zaio falta</p>
<p>norekin itzegin.</p>
<p>Asko du pasatzeko</p>
<p>ark egun guztia</p>
<p>txopin bat ardo eta</p>
<p>lau kuartoko ogia.</p>
<p>Ez du kotxe bearrik</p>
<p>ez ere zaldirik,</p>
<p>makilla bat asko du</p>
<p>baldin bada loirik,</p>
<p>or salto, emen salto</p>
<p>joateko airean,</p>
<p>oñak zikindu gabe</p>
<p>batere bidean.</p>
<p>Nekeak emanika</p>
<p>jateko gogoa,</p>
<p>txit ona arkitzen du</p>
<p>baba ta taloa.</p>
<p>Irteteko egun oro</p>
<p>erraz gorputzetik</p>
<p>onelakoak ez du</p>
<p>aiuda bearrik.</p>
<p>Lanari utzi eta</p>
<p>etxean sartzean,</p>
<p>pozten da emaztea</p>
<p>deika aditzean</p>
<p>umeai esanaz:</p>
<p>«Atozte etxera,</p>
<p>aita oraintxen dator</p>
<p>eta bazkaltzera!».</p>
<p>Errezatu ondoren</p>
<p>asten dira jaten,</p>
<p>guztia apetituak</p>
<p>ona du arkitzen.</p>
<p>Egiazki dirudi,</p>
<p>aiek ikustean,</p>
<p>aingeruak daudela</p>
<p>bazkaltzen lurrean.</p>
<p>An arkitzen dirade</p>
<p>poza ta pakea,</p>
<p>zori onekoa da</p>
<p>aien izatea.</p>
<p>Ongi balekiteke</p>
<p>andien bizia,</p>
<p>segur naiz ez lirake</p>
<p>aien enbidia.</p>
<p>Erran komunak dira</p>
<p>maisurik onenak,</p>
<p>jarraitu bitza ongi</p>
<p>bizi nai duenak;</p>
<p>oiek esaten dute</p>
<p>—on da jakitea—</p>
<p>dirudien guztia</p>
<p>ez dala urrea.</p>
<p>Kanpotik eder eta</p>
<p>barrendik itsusi</p>
<p>aberatsen etxeak</p>
<p>maiz dira ikusi;</p>
<p>askotan arpegia</p>
<p>egon arren farrez,</p>
<p>biotza arkitzen da</p>
<p>barrenen negarrez.</p>
<p>Jende aberats asko</p>
<p>ikusten ditut nik</p>
<p>etxea betea ta</p>
<p>ezer ezin janik,</p>
<p>purkagin, aiudakin,</p>
<p>izaiak atzean,</p>
<p>urtearen erdian</p>
<p>itziñik oiean.</p>
<p>Janari ez badie</p>
<p>ifintzen neurria,</p>
<p>biziari kendutzen</p>
<p>diote erdia.</p>
<p>Abertas izatea</p>
<p>zertako ote da,</p>
<p>gogoa izan eta</p>
<p>jan bear ez bada?</p>
<p>Zagia etxean ta</p>
<p>eperra espensan</p>
<p>eta ezin au jan eta</p>
<p>ezin andik edan!</p>
<p>Festetara joateko</p>
<p>bear dute jakin</p>
<p>zaldiak ongi dauden</p>
<p>edo al duten miñ;</p>
<p>zer denbora dagoan,</p>
<p>dakarren euria,</p>
<p>edo bortitzegia</p>
<p>al dan eguzkia.</p>
<p>Etxera ta askotan</p>
<p>antxen daude muxin,</p>
<p>eztula dutelako</p>
<p>edo buruan miñ.</p>
<p>Jaungoikoak mundua</p>
<p>onela du egin,</p>
<p>gaitza nai du dabillen</p>
<p>beti onarekin;</p>
<p>au onela izanik</p>
<p>dudarikan gabe,</p>
<p>nai luke batek izan</p>
<p>ona gaitzik gabe;</p>
<p>baña gizona dago</p>
<p>burutik jauzia,</p>
<p>nai badio irabazi</p>
<p>Jaunari auzia.</p>
<p>Zenbat aberats ez da</p>
<p>ibiltzen goizetik</p>
<p>denbora nola pasa</p>
<p>ezin asmaturik?</p>
<p>Eta zenbatek ez du</p>
<p>galtzen osasuna</p>
<p>ez jakiñika nola</p>
<p>igaro eguna,</p>
<p>janean, edanean,</p>
<p>joko, pikardian,</p>
<p>goiz eta arratsalde</p>
<p>eta gauerdian?</p>
<p>Emendikan oi datoz</p>
<p>ondoren samiñak,</p>
<p>gota, urdallekoa</p>
<p>eta beste miñak.</p>
<p>Ezkontza bear badu</p>
<p>aberatsak egin,</p>
<p>nobiak zenbat duen</p>
<p>lenaz beau jakin;</p>
<p>gero galdetuko du</p>
<p>ote dan ederra,</p>
<p>ez azkarra ote dan,</p>
<p>edo dan alferra,</p>
<p>ezkontza oietatik</p>
<p>ez naiz arritzen ni</p>
<p>onak ez irtetea</p>
<p>millatatikan bi;</p>
<p>emendika keja ta</p>
<p>andik oztasuna</p>
<p>goizetik arratsera</p>
<p>dijoa eguna.</p>
<p>Ekarri baldin badu</p>
<p>dotea andia,</p>
<p>dotearen neurrian</p>
<p>bear du jantzia;</p>
<p>dotea jaten da ta</p>
<p>jantzia gelditzen,</p>
<p>komediak orduan</p>
<p>dirade izaten.</p>
<p>Ongi jan, ongi edan,</p>
<p>bear aurrak azi,</p>
<p>senper orduan oi du</p>
<p>bakoitzak ikusi.</p>
<p>Oiturak ezin utzi,</p>
<p>zerekin izan ez,</p>
<p>zenbat ez dira bizi</p>
<p>gaisoak negarrez!</p>
<p>Esan zadazu orain</p>
<p>zuk, adiskidea:</p>
<p>zer da mundu onetan</p>
<p>suerte obea;</p>
<p>aberastasunakin</p>
<p>bizitza tristea,</p>
<p>edo ondasun gabe</p>
<p>bizi alegrea?</p>
        </body>
      </text>
      <text>
        <front>
          <head rend='Bold'><p>ARTZAI-KOPLAK</p></head>
        </front>
        <body>
<p><hi rend='Italic'> Melibeo: </hi></p>
<p>Titiro zu or zaude</p>
<p>faza ederrean,</p>
<p>luze-luze etziñik</p>
<p>pago-itzalean;</p>
<p>txirola jo ta kanta,</p>
<p>or zaude zalantzan,</p>
<p>Amarilis maitea</p>
<p>noiz etorriko dan;</p>
<p>gu berriz emen goaz</p>
<p>erritik igesi,</p>
<p>etxea eta lurrak</p>
<p>an ditugu utzi.</p>
<p>Gu negarrez gabiltza;</p>
<p>zuk, ortxe jarririk,</p>
<p>ez dezu Amarilis</p>
<p>alabatu baizik.</p>
<p><hi rend='Italic'> Titiro:</hi></p>
<p>Melibeo, bizi naiz</p>
<p>deskansu onetan,</p>
<p>zeren bizi-modu au</p>
<p>jainkoak dit eman;</p>
<p>oni zor diot emen</p>
<p>txirola jotzea,</p>
<p>eta nere idiak</p>
<p>landan bazkatzea.</p>
<p>Bein baño geiagotan</p>
<p>onen aldareak</p>
<p>ikusiko dituzte</p>
<p>nere arkumeak.</p>
<p><hi rend='Italic'> Melibeo: </hi></p>
<p>Ez dizut nik, Titiro,</p>
<p>enbidirik artzen,</p>
<p>baña esango dizut</p>
<p>zerk nauen arritzen:</p>
<p>da zu or ikusteak</p>
<p>deskansu orretan,</p>
<p>penak diradenean</p>
<p>bazter guztietan.</p>
<p>Ona ni emen, eriz</p>
<p>ezin ibillirik,</p>
<p>nola noan auntz oiek</p>
<p>aurrean arturik;</p>
<p>ikusten dan bezala,</p>
<p>oietatikan bat</p>
<p>bultzaka ta bultzaka</p>
<p>doi-doia daramat;</p>
<p>gais'orrek or, su-arri</p>
<p>gogorren gañean,</p>
<p>bi ume egin dizkit</p>
<p>urritzen artean.</p>
<p>Badakizu, iraungo</p>
<p>badu artaldeak,</p>
<p>esperantza guztia</p>
<p>dirala umeak.</p>
<p>Zori gaizto au, narra</p>
<p>izan ez banintzan,</p>
<p>aditzera eman dit</p>
<p>zeruak askotan,</p>
<p>ain laster arte latza</p>
<p>tximistakin joaz,</p>
<p>ain laster beltzurrari</p>
<p>kanta-arazoaz.</p>
<p>Baña orain, Titiro</p>
<p>zorionekoa,</p>
<p>esan zadazu zein dan</p>
<p>zure jaungoikoa.</p>
<p><hi rend='Italic'> Titiro:</hi></p>
<p>Bildotsak eramaten</p>
<p>ditugun erria,</p>
<p>uste nuen, nar onek,</p>
<p>zala ain andia,</p>
<p>non izan zitekean</p>
<p>zanik andiena,</p>
<p>nola dan gaur Erroma</p>
<p>deitzen diotena;</p>
<p>baña ikusi nuen</p>
<p>au aren aldean</p>
<p>dala ardia dana</p>
<p>bildotxen artean,</p>
<p>edo txakurkumeak</p>
<p>jaio diranean,</p>
<p>ama oi dan bezala</p>
<p>oien saietsean.</p>
<p><hi rend='Italic'> Melibeo: </hi></p>
<p>Baña galde beaizut,</p>
<p>Titiro, esazu:</p>
<p>zerk Erroma alderontz</p>
<p>eraman zaitu zu?</p>
<p><hi rend='Italic'> Titiro:</hi></p>
<p>Ni Erroma alderontz,</p>
<p>arturik makilla,</p>
<p>joan nintzan, Melibeo,</p>
<p>libertade billa;</p>
<p>baña libertadea</p>
<p>nueneko izan,</p>
<p>bizar-zuria eta</p>
<p>buru-solla nintzan.</p>
<p>Amarilis maitea</p>
<p>nuen emaztea,</p>
<p>bada orduko galdu</p>
<p>nuen Galatea; eta aitortu beat,</p>
<p>Amarilis gabe,</p>
<p>ez nintzala izango</p>
<p>gaur ni nere jabe;</p>
<p>zergatik Galatea</p>
<p>nuen bitartean,</p>
<p>beñere ez nuen nik</p>
<p>ardit bat etxean:</p>
<p>eramanagatika</p>
<p>errira guria,</p>
<p>gazta freskoa eta</p>
<p>arkume lodia,</p>
<p>beti biurtzen nintzan</p>
<p>—bear dezu jakin—</p>
<p>gauza asko saldu eta</p>
<p>bi esku utsakin.</p>
<p><hi rend='Italic'> Melibeo: </hi></p>
<p>Arritua, Amarilis,</p>
<p>nengoan ni, zeren</p>
<p>beti Jaunari deika</p>
<p>tristeturik zeunden;</p>
<p>arritua norentzat,</p>
<p>sagarrak eldurik,</p>
<p>ote zeuden arbolan</p>
<p>bildu gabetanik.</p>
<p>Orain konturatzen naiz</p>
<p>zergatika zeuden,</p>
<p>zergatika Titiro</p>
<p>emen ez zegoen.</p>
<p>Titiro, zuri deika</p>
<p>zeuden iturriak,</p>
<p>zuri deika piñuak</p>
<p>eta elorriak.</p>
<p><hi rend='Italic'> Titiro:</hi></p>
<p>Zer nai zenduen bada</p>
<p>emen egin nezan?</p>
<p>Nere libertadea</p>
<p>ezin nuen izan.</p>
<p>Ez nuen nik ikusten</p>
<p>emen jaungoikorik,</p>
<p>deseatzen nuena</p>
<p>emango ziranik.</p>
<p>Erroman, Melibeo,</p>
<p>nuen nik arkitu</p>
<p>galai gazte bat, zeñak</p>
<p>ninduen aditu.</p>
<p>Onixe oi diot nik</p>
<p>eskaintzen illean</p>
<p>arkume bat gizena</p>
<p>bere aldarean;</p>
<p>onetxek esan ziran</p>
<p>lenbizian niri,</p>
<p>egin nion orduan</p>
<p>otoitza berari:</p>
<p>«Zoaz len bezalaxe</p>
<p>idi uztartzera,</p>
<p>eta zure zezenak</p>
<p>landan bazkatzera».</p>
<p><hi rend='Italic'> Melibeo: </hi></p>
<p>Orrela zartze ona,</p>
<p>Titiro, daukazu,</p>
<p>gelditu bazerade</p>
<p>lur oien jabe zu.</p>
<p>Arria eta iya</p>
<p>ugari izanik,</p>
<p>larre ederrik asko</p>
<p>badezu oraindik.</p>
<p>Ez ditu erituko</p>
<p>belar berrituak,</p>
<p>artaldean dituzun</p>
<p>ardi azunduak;</p>
<p>ez ere kutsatuko</p>
<p>kanpoko ardiak,</p>
<p>askotan iduki oi</p>
<p>duten ezkabiak.</p>
<p>Bein eta berriz zera</p>
<p>zorionekoa;</p>
<p>emen artuko dezu</p>
<p>zuk aize freskoa,</p>
<p>iturri ta erreka</p>
<p>oientxen artean</p>
<p>luze-luze etzinik</p>
<p>pago-itzalean;</p>
<p>auzoan zariketan</p>
<p>dabiltzan erleak</p>
<p>goizetik arratsera</p>
<p>txupatzen loreak,</p>
<p>ekarriko dizute</p>
<p>barrunbaz gogoa,</p>
<p>Titiro, egiteko,</p>
<p>nai badezu, loa,</p>
<p>adituaz kantari,</p>
<p>lo jarri artean,</p>
<p>unaia arkaitzetan</p>
<p>ostoa biltzean,</p>
<p>eta usoak berriz</p>
<p>urrunga egiñez,</p>
<p>eta usa-tortolak</p>
<p>pagoan negarrez.</p>
<p><hi rend='Italic'> Titiro:</hi></p>
<p>Lenago ikusiko</p>
<p>dirade oriñak</p>
<p>bazkatzen dabiltzala</p>
<p>airean ariñak,</p>
<p>eta lenago berriz</p>
<p>igeri lurrean</p>
<p>arraiak, itsasoa</p>
<p>utzi ondorean,</p>
<p>ikusiko dan baño</p>
<p>nere memoria</p>
<p>aztutzen galai gazte</p>
<p>aren arpegia.</p>
<p><hi rend='Italic'> Melibeo: </hi></p>
<p>Bitartean, Titiro,</p>
<p>gu ementxen goaz,</p>
<p>nora ez dakigula,</p>
<p>gure auntzak joaz.</p>
<p>Batzuek artu degu</p>
<p>egoa-aldera,</p>
<p>eta beste batzuek</p>
<p>berriz ifarrera,</p>
<p>esperantzarik gabe</p>
<p>sekula guztian</p>
<p>len bezala arkitzeko</p>
<p>gu geren errian</p>
<p>abereak bazkatzen,</p>
<p>itaitzen garia,</p>
<p>errirako egiten</p>
<p>gazta ta guria.</p>
<p>Gaur soldadu gogorrak,</p>
<p>kupidarik gabe,</p>
<p>dira gure txaola</p>
<p>eta landen jabe.</p>
<p>Orra zer diran gerrak</p>
<p>elkarren artean,</p>
<p>orra zer dan gizona</p>
<p>pakea galtzean.</p>
<p>Zoaz orain, Titiro,</p>
<p>gari ereitera,</p>
<p>sagarrak txertatu ta</p>
<p>matsak podatzera.</p>
<p>Guazen, guazen aurrera,</p>
<p>auntz erdi berriak,</p>
<p>len zori onekoak,</p>
<p>gaur kupigarriak;</p>
<p>ez zaituztet geiago</p>
<p>erriko aitzetan</p>
<p>saltoka ikusiko</p>
<p>nere egunetan;</p>
<p>ez naiz berriz egongo</p>
<p>zuen zai kantatzen,</p>
<p>ikusiaz maiteok</p>
<p>txarpola bazkatzen.</p>
<p><hi rend='Italic'> Titiro:</hi></p>
<p>Melibeo, nerekin</p>
<p>gaurko arratsean</p>
<p>deskatsatuko zera</p>
<p>belarren gañean;</p>
<p>baditut sagar umo,</p>
<p>gaztaña gozoak,</p>
<p>gazta eta guria</p>
<p>gaur egindakoak;</p>
<p>begira txaoletan</p>
<p>agertzen dan kea,</p>
<p>mendiak egiten du</p>
<p>itzala luzea.</p>
        </body>
      </text>
      <text>
        <front>
          <head rend='Bold'><p>KOPLARIEN TEMA PALEMON JUEZ DUTELA</p></head>
        </front>
        <body>
<p><hi rend='Italic'> Menalka:</hi></p>
<p>Dametas, orixe bai</p>
<p>dala artaldea!</p>
<p>Melibeo edo nor</p>
<p>dik orrek jabea?</p>
<p><hi rend='Italic'> Dametas:</hi></p>
<p>Ez dik, ez, Melibeo,</p>
<p>baizikan Egonek</p>
<p>eman zidak zaitzeko</p>
<p>txit kontuz neronek.</p>
<p><hi rend='Italic'> Menalka:</hi></p>
<p>Esku onetan zaude</p>
<p>guztiz, artaldea,</p>
<p>txit buru onekoa</p>
<p>da zure jabea;</p>
<p>Neeraren ondotik</p>
<p>or dabil gau t'egun,</p>
<p>enbidia duela</p>
<p>ongi da ezagun;</p>
<p>beldur da ez datorren</p>
<p>onera Neera,</p>
<p>nerekin itzalean</p>
<p>emen jostatzera;</p>
<p>bitartean, Dametas,</p>
<p>ardi-errapeak</p>
<p>ez dek perill ler ditzan</p>
<p>geiegiz esneak;</p>
<p>beti jazten ari aiz,</p>
<p>eta arkumeak</p>
<p>ezur uts biurturik</p>
<p>zeauzkak goseak.</p>
<p><hi rend='Italic'> Dametas:</hi></p>
<p>Polikitxo, Menalka,</p>
<p>beazu itzegin,</p>
<p>badakigu guk zer dan</p>
<p>gertatu zurekin:</p>
<p>badakigu nola zu</p>
<p>lengo egunean,</p>
<p>akerrak bazterrerontz</p>
<p>or begiratzean,</p>
<p>eta aitz-pean Ninfak</p>
<p>zeudenean berriz,</p>
<p>algaraka eztanda</p>
<p>egin nairik irriz...</p>
<p><hi rend='Italic'> Menalka:</hi></p>
<p>Ori zan nik Mikonen</p>
<p>matsak podatzean,</p>
<p>eta aren sagarren</p>
<p>adarrak moiztean.</p>
<p><hi rend='Italic'> Dametas:</hi></p>
<p>Edo onako emen</p>
<p>pago-itzalean</p>
<p>Dafinden tiruztai ta</p>
<p>txirola austean;</p>
<p>norbaitek gazte oni</p>
<p>ziozkalako eman,</p>
<p>i lertzeko zorian,</p>
<p>Menalka, egoan;</p>
<p>eta gaiztakeri au</p>
<p>ez bauen egin,</p>
<p>ilko intzan segurki;</p>
<p>ainbeste uen miñ.</p>
<p><hi rend='Italic'> Menalka:</hi></p>
<p>Zer ez dute egingo</p>
<p>gurekin nausiak,</p>
<p>ausartatzen badira</p>
<p>onetara seiak?</p>
<p>Neronek ikusi aut</p>
<p>Damonen auntz bat nik</p>
<p>ebasten abillela</p>
<p>lazoa jarririk;</p>
<p>bitartean Lisika,</p>
<p>lertzeko zorian,</p>
<p>zangaka ari uen</p>
<p>alegin guztian;</p>
<p>eta ni berriz emen,</p>
<p>nere aldetika,</p>
<p>ojuka neagoan</p>
<p>Titirori deika:</p>
<p>«Atoz, atoz, Titiro,</p>
<p>ara non dijoan!»;</p>
<p>eta i kokorika</p>
<p>gorderik egoan,</p>
<p>ezpata-belar aien</p>
<p>atzean jarririk,</p>
<p>lotsa baño beldurra</p>
<p>geiago izanik.</p>
<p><hi rend='Italic'> Dametas:</hi></p>
<p>Auntza nerea uen,</p>
<p>jakin bear deik ik,</p>
<p>kantan eta txirolan</p>
<p>Damon garaiturik;</p>
<p>aitortzen dik Damonek</p>
<p>au egia dala,</p>
<p>baña esan dik ezin</p>
<p>emango dirala.</p>
<p><hi rend='Italic'> Menalka:</hi></p>
<p>Kantan eta txirolan</p>
<p>ik Damon garaitu?</p>
<p>Ik txirolik deanik</p>
<p>ez diat aditu.</p>
<p>Gari-lasto batekin</p>
<p>ez intzan ibiltzen</p>
<p>marrangaz jendeari</p>
<p>iges eragiten?</p>
<p><hi rend='Italic'> Dametas:</hi></p>
<p>Nai dek bada jokatu</p>
<p>bi gauza oietan?</p>
<p>Ifiñiko diat nik</p>
<p>bei gazte bat teman;</p>
<p>bi txekor zeaukatzik</p>
<p>bere errapean,</p>
<p>eta bi bider jazten</p>
<p>diat egunean;</p>
<p>esan bear dek orain,</p>
<p>jakin dezadan nik,</p>
<p>zer ifiñiko dean</p>
<p>ik ire aldetik.</p>
<p><hi rend='Italic'> Menalka:</hi></p>
<p>Aita ta aozama</p>
<p>dizkiat etxean,</p>
<p>ez diat nik eskurik</p>
<p>gure artaldean;</p>
<p>bi bider gutxienaz</p>
<p>oi dizkitek biak</p>
<p>kontatzen egunean</p>
<p>auntz eta ardiak.</p>
<p>Baña aizen ezkeroz</p>
<p>burutik maingutu</p>
<p>artaraño, non nai dek</p>
<p>nerekin jokatu,</p>
<p>erratillu eder bat</p>
<p>etxean badiat,</p>
<p>eta nere aldetik</p>
<p>ifiñiko diat.</p>
<p>Aitortuko dek seurki,</p>
<p>ura ikustean,</p>
<p>asko balio duela</p>
<p>beiaren aldean:</p>
<p>Alzimedon andiak</p>
<p>egindakoa dek,</p>
<p>beste alakorika</p>
<p>ik ikusi ez dek:</p>
<p>aien luze eder bat</p>
<p>mats-mordo beltzakin</p>
<p>zeukak inguruan</p>
<p>untzen ostoakin.</p>
<p>Erdi-erdian berriz</p>
<p>Kononen itxura,</p>
<p>eta ez nak oroitzen</p>
<p>nor dan beste ura...</p>
<p>Nork zuen lurra neurtzen</p>
<p>lenen erakutsi?</p>
<p>Nork garia noiz ereiñ</p>
<p>eta noiz ebaki?</p>
<p>Ez diat oraindika</p>
<p>aora eraman,</p>
<p>mokanesan bildurik</p>
<p>zeaukadat kutxan.</p>
<p><hi rend='Italic'> Dametas:</hi></p>
<p>Nik ere badizkiat</p>
<p>beste bi txit fiñak,</p>
<p>Alzimedon orretxek</p>
<p>berorrek egiñak;</p>
<p>molorrika ederrak</p>
<p>beren kirtenetan</p>
<p>zeauzkazkitek biak</p>
<p>asko txibistetan.</p>
<p>An zeagok Orfeo</p>
<p>erdian jarririk,</p>
<p>jarraitzen diotela</p>
<p>arbolak atzetik.</p>
<p>Ez dizkiat oraindik</p>
<p>eskuetan artu,</p>
<p>bein nituen ezkeroz</p>
<p>nere kutxan sartu.</p>
<p>Baña ikusten bada</p>
<p>nere bei gaztea,</p>
<p>ez dik ezerk balio</p>
<p>aotan artzea.</p>
<p><hi rend='Italic'> Menalka:</hi></p>
<p>Ez dek iges egingo,...</p>
<p>joango nak noranai,</p>
<p>zergatik iretzat ni</p>
<p>non-nai beti nak gai.</p>
<p>Adi zak... baña zein da</p>
<p>onontz datorrena?</p>
<p>Palemon; orixe dek</p>
<p>juezik onena.</p>
<p>Erakutsiko diat</p>
<p>nik orain nolatan</p>
<p>gizon prestu artean</p>
<p>itzegin bear dan.</p>
<p><hi rend='Italic'> Dametas:</hi></p>
<p>Asi ari, nai badek,</p>
<p>ez nak ikaratzen,</p>
<p>nik ez diat zankorik</p>
<p>atzera botatzen.</p>
<p>Entzun zazu, Palemon,</p>
<p>zuk arretarekin,</p>
<p>ez degu egin tema</p>
<p>gauza gutxirekin.</p>
<p><hi rend='Italic'> Menalka:</hi></p>
<p>Asi zaitezte bada</p>
<p>entzun dezadan nik,</p>
<p>soro eder onetan</p>
<p>biak eseririk.</p>
<p>Orain belar berria</p>
<p>asi da jaiotzen,</p>
<p>orain daude arbolak</p>
<p>lorea botatzen,</p>
<p>orain ostoz betetzen</p>
<p>dirade mendiak,</p>
<p>orain guztia pizten</p>
<p>du udaberriak.</p>
<p>Asi zaitez, Dametas,</p>
<p>kantatzen aurrena,</p>
<p>gero Menalkak beau</p>
<p>kantatu urrena.</p>
<p>Koplarien anparo</p>
<p>diran Musandreak</p>
<p>pozten ditu aldizka</p>
<p>koplak botatzeak.</p>
<p><hi rend='Italic'> Dametas:</hi></p>
<p>Aditu, Musandreak;</p>
<p>Jaungoikoagandik</p>
<p>nere koplak botatzen</p>
<p>asi bear det nik;</p>
<p>diot bada arkitzen,</p>
<p>da mundu onetan</p>
<p>gure Jaungoiko ona</p>
<p>leku guztietan;</p>
<p>ematen oi du lurrak,</p>
<p>Ark naita, frutua,</p>
<p>eta Ark berak dauka</p>
<p>kopl'oien kontua.</p>
<p><hi rend='Italic'> Menalka:</hi></p>
<p>Ni ere maitatzen nau</p>
<p>nere Jaungoikoak,</p>
<p>baditut erregalo</p>
<p>Ark egindakoak:</p>
<p>moredin ederra ta</p>
<p>erramu berdea,</p>
<p>eziñ arki diteke</p>
<p>emaitz bat obea.</p>
<p><hi rend='Italic'> Dametas:</hi></p>
<p>Galateak, dalako</p>
<p>neskatxa ariña,</p>
<p>sagar bat tira eta</p>
<p>eman ziran miña;</p>
<p>zariketara iges</p>
<p>laster joanagatik,</p>
<p>nai zuen ikus nezan</p>
<p>gorde baño len nik.</p>
<p><hi rend='Italic'> Menalka:</hi></p>
<p>Nik Amintas ederra</p>
<p>det asko maitatzen,</p>
<p>baña orrelakorik</p>
<p>ez oi dit egiten;</p>
<p>ain maiz etortzen zat non</p>
<p>txakurrak oi duten</p>
<p>Delia beziñ ongi</p>
<p>ura ezagutzen.</p>
<p><hi rend='Italic'> Dametas:</hi></p>
<p>Agiri da emendik</p>
<p>arako an aitza,</p>
<p>nere maitearentzat</p>
<p>an daukat emaitza:</p>
<p>joan dan egun batean</p>
<p>an ikusi det nik</p>
<p>uso bat arraultzakin,</p>
<p>kabia egiñik.</p>
<p><hi rend='Italic'> Menalka:</hi></p>
<p>Nik bialdu diozkat</p>
<p>nere maiteari,</p>
<p>basoan topaturik,</p>
<p>sagar umotxo bi;</p>
<p>bata eta bestea</p>
<p>ziran ain oriak,</p>
<p>non urrezko sagarrak</p>
<p>ziruditen biak.</p>
<p>Beste bi an daukatzit</p>
<p>arbolan zintzillik,</p>
<p>bialtzeko berari</p>
<p>ongi umoturik.</p>
<p><hi rend='Italic'> Dametas:</hi></p>
<p>Zer itz eder ez dizkit</p>
<p>esan Galateak!</p>
<p>A, eraman balitza</p>
<p>zerura aizeak!</p>
<p><hi rend='Italic'> Menalka:</hi></p>
<p>Zer zait niri Amintas</p>
<p>zuk nai izatea,</p>
<p>mendian bazabiltza</p>
<p>utzirik sarea,</p>
<p>eta, zu basurdetan</p>
<p>zabiltzan artean,</p>
<p>bakarrik banaukazu</p>
<p>sareen aldean.</p>
<p><hi rend='Italic'> Dametas:</hi></p>
<p>Nere egunak dira</p>
<p>egun, Galatea,</p>
<p>naiko nuke Filida</p>
<p>niri bialtzea;</p>
<p>ofrenda-egunean</p>
<p>berriz, Galatea,</p>
<p>naiko nuke zerori</p>
<p>onotz etortzea.</p>
<p><hi rend='Italic'> Menalka:</hi></p>
<p>Iñork baño geiago</p>
<p>maite det Filida,</p>
<p>nigatika negarrez</p>
<p>joan zana ori da,</p>
<p>«Adio, nere ederra!»</p>
<p>esan ziranean,</p>
<p>eskua estuturik,</p>
<p>emendik joatean.</p>
<p><hi rend='Italic'> Dametas:</hi></p>
<p>Zer gauza tristea dan</p>
<p>otsoa artegian,</p>
<p>gariak itaitzean</p>
<p>ujola zelaian,</p>
<p>arbola gazteentzat</p>
<p>egoa-aizea,</p>
<p>neretzat Amarilis</p>
<p>muxin egotea!</p>
<p><hi rend='Italic'> Menalka:</hi></p>
<p>Arratsean etortzen</p>
<p>dan euri lanbroa,</p>
<p>lur ereiñentzat oi da</p>
<p>onenetakoa;</p>
<p>titia utzi duten</p>
<p>auntzentzat da berriz</p>
<p>kaudanaren muskilla</p>
<p>bazka ona anitz;</p>
<p>zarika dute maite</p>
<p>azunduta ardiak,</p>
<p>eta nik maite ditut</p>
<p>Amintasen deiak.</p>
<p><hi rend='Italic'> Dametas:</hi></p>
<p>Nere koplak gustatzen</p>
<p>zaizka Polioni,</p>
<p>gizentzen daukat txal bat</p>
<p>eskaintzeko oni.</p>
<p><hi rend='Italic'> Menalka:</hi></p>
<p>Polion bera ere</p>
<p>da txit koplaria,</p>
<p>onentzat bazkatzen det</p>
<p>zezen bat lodia;</p>
<p>jotzera saiatzen da</p>
<p>jasoaz adarra,</p>
<p>eta maiz zabalduaz</p>
<p>oñakin ondarra.</p>
<p><hi rend='Italic'> Dametas:</hi></p>
<p>Polion, zu maitatzen</p>
<p>zaituen guztia,</p>
<p>bijoa egitera</p>
<p>non-nai zure naia;</p>
<p>eman dizazutela</p>
<p>arkaitzak eztia,</p>
<p>eta basoko larrak</p>
<p>berriz madaria.</p>
<p><hi rend='Italic'> Menalka:</hi></p>
<p>Entzuteko ire antza</p>
<p>duten koplariak,</p>
<p>beaizkik batek izan</p>
<p>asto-belarriak;</p>
<p>uztar ditzala onek</p>
<p>azeri okerrak,</p>
<p>eta jatzi ditzala,</p>
<p>nai badu, akerrak.</p>
<p><hi rend='Italic'> Dametas:</hi></p>
<p>Marrubi eta lore</p>
<p>biltzalle gaztea,</p>
<p>kontu, belar azpian</p>
<p>or dago sugea;</p>
<p>zoaz ortik igesi</p>
<p>lasterka, gaisoa,</p>
<p>sar ez dizazun arren</p>
<p>oñetik mistoa.</p>
<p><hi rend='Italic'> Menalka:</hi></p>
<p>Ez joan, ardiak, arren,</p>
<p>ibai-bazterrera,</p>
<p>erori ez zaitezten</p>
<p>andikan urera;</p>
<p>begira non datorren</p>
<p>lasterka aria,</p>
<p>burutik oñetara</p>
<p>osoro bustia.</p>
<p><hi rend='Italic'> Dametas:</hi></p>
<p>Ardi oiek, Titiro,</p>
<p>ibai-bazterretik</p>
<p>atzera-azo itzak</p>
<p>doakabetanik;</p>
<p>nik neronek errekan</p>
<p>edo iturrian</p>
<p>garbituko dizkiat</p>
<p>nai dedan guztian.</p>
<p><hi rend='Italic'> Menalka:</hi></p>
<p>Ekarri itzazute,</p>
<p>mutillak, etxera</p>
<p>ardi oiek larretik</p>
<p>laster itzalera;</p>
<p>errapeak baditu</p>
<p>beroak idortzen,</p>
<p>alferrika ariko</p>
<p>gaituk aiek jazten.</p>
<p><hi rend='Italic'> Dametas:</hi></p>
<p>Orren argala dabill</p>
<p>zezena larrean,</p>
<p>triparaño estaltzen</p>
<p>duen belarrean;</p>
<p>zezena ta nausia</p>
<p>daduzkatzi biak</p>
<p>amorearen miñak</p>
<p>galdurik guztiak.</p>
<p><hi rend='Italic'> Menalka:</hi></p>
<p>Ezin esango det nik</p>
<p>nere arkumeak</p>
<p>daukatziela beintzat</p>
<p>argal amoreak;</p>
<p>ezur uts egiñika</p>
<p>eman dit gogoak</p>
<p>ifiñi dizkidala</p>
<p>niri begizkoak.</p>
<p><hi rend='Italic'> Dametas:</hi></p>
<p>Esan zadak ik: non da</p>
<p>munduan lekua</p>
<p>sei kana bakarrika</p>
<p>duena zerua?</p>
<p>Au esaten badirak</p>
<p>segurki nik beintzat</p>
<p>idukiko aut beti</p>
<p>nere jaungoikotzat.</p>
<p><hi rend='Italic'> Menalka:</hi></p>
<p>Esak: non dira arros</p>
<p>eta azuzenak,</p>
<p>erregeen izenak</p>
<p>sortzez dituztenak?</p>
<p>Erantzuten badirak</p>
<p>duda gabetanik,</p>
<p>Filida izango dek</p>
<p>iretzat bakarrik.</p>
<p><hi rend='Italic'> Dametas:</hi></p>
<p>Ez nezake nik beintzat,</p>
<p>jaunak, erabaki</p>
<p>zeñek kopletan egin</p>
<p>dezuten obeki;</p>
<p>batak eta besteak</p>
<p>dezute merezi</p>
<p>bei gazte eder ura,</p>
<p>dedanez ikusi.</p>
<p>Orobat merezi du</p>
<p>beldur dan guztiak,</p>
<p>engañatu ez dezan</p>
<p>amore eztiak;</p>
<p>eta ez gutxiago</p>
<p>amoreen miñak</p>
<p>progatua daukanak</p>
<p>dirala samiñak.</p>
<p>Itxi, itxi, mutillak,</p>
<p>atakidak itxi,</p>
<p>soroak edan ditek</p>
<p>gaur urikan aski.</p>
        </body>
      </text>
      <text>
        <front>
          <head rend='Bold'><p>SAN INAZIOREN MARTXA</p></head>
        </front>
        <body>
<p>Inazio, gure patroi andia,</p>
<p>Jesusen Konpañia</p>
<p>fundatu</p>
<p>eta dezu armatu;</p>
<p>ez da, ez, etsairik</p>
<p>jarriko zaizunik</p>
<p>iñolaz aurrean</p>
<p>gaurko egunean,</p>
<p>naiz betor Luzifer deaurrua,</p>
<p>utzirik infernua.</p>
<p>Zure soldaduak</p>
<p>dira aingeruak,</p>
<p>zure gidaria</p>
<p>da Jesus andia;</p>
<p>garaitu ditu zure Konpañiak</p>
<p>etsaiak;</p>
<p>ez dauka fedeak,</p>
<p>ez, kristau nereak,</p>
<p>ez dauka beldurrik</p>
<p>iñongo aldetik;</p>
<p>Inazio or dago,</p>
<p>beti ernai dago,</p>
<p>armetan jarria</p>
<p>dauka Konpañia,</p>
<p>txispak armaturik,</p>
<p>bandera zabalik,</p>
<p>gau eta egun</p>
<p>guk guztiok pakea degun,</p>
<p>beti gau eta egun.</p>
<p>Bildu dezu, Inazio, munduan,</p>
<p>arritzeko moduan,</p>
<p>jendea</p>
<p>fede biziz betea,</p>
<p>jende jakintsua</p>
<p>eta indartsua,</p>
<p>beti dabillena</p>
<p>gerretan aurrena,</p>
<p>Elizaren etsaiak billatzen,</p>
<p>topatu ta garaitzen;</p>
<p>dituzu anaiak</p>
<p>gerra egin naiak,</p>
<p>da oien legea</p>
<p>etsai garaitzea;</p>
<p>oiek ditu bere defensoreak</p>
<p>fedeak;</p>
<p>dirade ezagun,</p>
<p>dabiltza gau t'egun</p>
<p>Europan, Asian,</p>
<p>Afrik'Amerikan;</p>
<p>idorrez, itsasoz</p>
<p>dijoaz ta datoz;</p>
<p>dabiltza nekean</p>
<p>indio tartean</p>
<p>edo naiz kortean</p>
<p>manera berean</p>
<p>beti pelean,</p>
<p>bizitzak dirauen artean,</p>
<p>beti-beti pelean.</p>
<p>Dira, Inazio, zure anaiak</p>
<p>txit mariñel andiak,</p>
<p>arraunak</p>
<p>bogatzen dakitenak;</p>
<p>Pedroren ontzia</p>
<p>badago ertsia</p>
<p>arroka tartean</p>
<p>egunen batean,</p>
<p>bertatik botean dira sartzen</p>
<p>eta arnaga joaten;</p>
<p>sokakin loturik</p>
<p>arroken artetik,</p>
<p>baldin badu etsairik</p>
<p>oiek garaiturik,</p>
<p>an daramate ontzia kaiera,</p>
<p>leorrera;</p>
<p>naiz izan ekaitza,</p>
<p>bogatzeko gaitza,</p>
<p>eta bagen goiak</p>
<p>naiz busti odoiak,</p>
<p>arraunak arturik,</p>
<p>botean sarturik,</p>
<p>korajez beterik,</p>
<p>«Boa! boa!» deirik,</p>
<p>bizitzaz azturik,</p>
<p>dijoaz kaietik,</p>
<p>bultzeaz killa,</p>
<p>Pedroren ontziaren billa,</p>
<p>beti bultzeaz killa.</p>
        </body>
      </text>
      <text>
        <front>
          <head rend='Bold'><p>EZPATA-DANTZA</p></head>
        </front>
        <body>
<p>Gaur,</p>
<p>Batista Biribill,</p>
<p>dantzan ongi abill;</p>
<p>ez dek ezpatarik</p>
<p>ire parekorik;</p>
<p>ire kabriolak</p>
<p>ozt-ozta txirolak</p>
<p>oi dizkik segitzen</p>
<p>ta konpasa artzen.</p>
<p>Arrastakakoak</p>
<p>eta gorakoak</p>
<p>dituk alakoak,</p>
<p>non ikustekoak,</p>
<p>aurrerontz, atzerontz</p>
<p>eta bazterrerontz,</p>
<p>ez dek dantzaririk</p>
<p>i bezalakorik.</p>
<p>Soñu zar pijoa,</p>
<p>onenetakoa,</p>
<p>jotzen dek,</p>
<p>txanbolin,</p>
<p>aire onarekin;</p>
<p>onek badik emen,</p>
<p>orain, gero ta len,</p>
<p>asko egiteko</p>
<p>ongi dantzatzeko.</p>
<p>Aurrera korri,</p>
<p>atzera korri,</p>
<p>beti ezpata airean;</p>
<p>ez zak onezkero,</p>
<p>ez orain, ez gero,</p>
<p>iñor jarriko gañean.</p>
        </body>
      </text>
      <text>
        <front>
          <head rend='Bold'><p>GIPUZKOARRAK</p></head>
        </front>
        <body>
<p>Oraintxe sei eun urte,</p>
<p>gutxi gora bera,</p>
<p>gipuztarrak joan giñan</p>
<p>Gaztel aldera;</p>
<p>artean Nafarroak,</p>
<p>Gipuzkoak gañera,</p>
<p>egiñ izandu zuten</p>
<p>erreiño bat bera;</p>
<p>orain galdeera</p>
<p>zoaz egitera:</p>
<p>zeren billatzera</p>
<p>gipuztarrak joan giñan</p>
<p>Gaztel aldera?</p>
<p>Gaztelako erregek</p>
<p>zeukan Bitoria</p>
<p>tropaz inguraturik</p>
<p>zana guztia;</p>
<p>gipuztarrak, ikusiz</p>
<p>galdutzen auzia</p>
<p>nafarren erregea</p>
<p>eta nagusia,</p>
<p>zien Donostia</p>
<p>ta Ondarrabia</p>
<p>eta probintzia</p>
<p>Gaztelako erregeri</p>
<p>eman guztia.</p>
<p>Baña onetarako</p>
<p>juramentu egin</p>
<p>zuen lenaz erregek</p>
<p>gipuztarrakin:</p>
<p>aekin bezelaxe</p>
<p>ondorengoakin</p>
<p>fueroak goardatzeko</p>
<p>fede onarekin;</p>
<p>geroztik orrekin</p>
<p>egin degu alegin</p>
<p>Gaztelabarekin</p>
<p>gu ere izateko</p>
<p>leial eta fiñ.</p>
<p>Fueroak esan nai du</p>
<p>gure errietan</p>
<p>ez zaigula sartuko</p>
<p>iñor ezertan;</p>
<p>aita ta seme beti</p>
<p>gure fronteretan</p>
<p>armatuko gerala</p>
<p>diraden gerretan;</p>
<p>gañerakoetan</p>
<p>guk gure Juntetan</p>
<p>okasioetan</p>
<p>aginduko degula</p>
<p>geren gauzetan.</p>
<p>Fuero onen konforme</p>
<p>kontribuziorik</p>
<p>ez degu eman bear</p>
<p>gure aldetik;</p>
<p>ez gerran, ez pakean</p>
<p>ez degu kintarik,</p>
<p>ez paper sillaturik</p>
<p>ez aduanarik;</p>
<p>baña orregatik</p>
<p>ez da erregerik</p>
<p>guk utzi degunik</p>
<p>eman gabe, danean</p>
<p>estutasunik.</p>
<p>Baña gure ematea</p>
<p>borondatezkoa</p>
<p>izan oi da, danean</p>
<p>okasioa;</p>
<p>eta deitzen diogu</p>
<p>guk donatiboa,</p>
<p>zergatik onek ez du</p>
<p>autsitzen fueroa;</p>
<p>da erregaloa</p>
<p>beti onelakoa</p>
<p>erakustekoa</p>
<p>errege serbitzeko</p>
<p>degun gogoa.</p>
<p>Euskaldunak euskaldun</p>
<p>geran denboratik,</p>
<p>ez degu izan beste</p>
<p>bizi-modurik;</p>
<p>erregiñak eman nai</p>
<p>ez du izan itzik</p>
<p>ez zaigula iñolaz</p>
<p>kenduko fuerorik;</p>
<p>guk gure aldetik</p>
<p>ez degu iñondik</p>
<p>obligaziorik</p>
<p>aren obendiente</p>
<p>gelditzekorik.</p>
<p>Nola kontratuari</p>
<p>bait-zion faltatu,</p>
<p>geren buruen jabe</p>
<p>gera gelditu;</p>
<p>gero nai izan degu</p>
<p>Don Karlos billatu,</p>
<p>eta oni diogu</p>
<p>juramentu artu:</p>
<p>fueroak guardatu</p>
<p>eta anparatu,</p>
<p>ongi gobernatu</p>
<p>bear duela eta</p>
<p>zentzuz portatu.</p>
<p>Baña gaurdaño eman</p>
<p>dizkigun fueroak</p>
<p>dira miseria ta</p>
<p>makillazoak;</p>
<p>gure itzak ez dira,</p>
<p>ez, onelakoak,</p>
<p>eta Karlosen kontra</p>
<p>jo gaitu gogoak;</p>
<p>gaur gure asmoak</p>
<p>dira alakoak</p>
<p>non gelditzekoak</p>
<p>libre, baldin nai badu</p>
<p>gure Jainkoak.</p>
<p>Karlosek jo-arazo</p>
<p>digu guri lurra,</p>
<p>sinista-arazoaz</p>
<p>beti gezurra;</p>
<p>baña gezurrak oi du</p>
<p>zaña txit laburra,</p>
<p>eta ifiñi digu</p>
<p>azkenik beldurra</p>
<p>isteko zintzurra,</p>
<p>artuaz egurra,</p>
<p>eta lepezurra</p>
<p>austeko, joaz ala</p>
<p>nola zakurra.</p>
<p>Egin bear deguna</p>
<p>da gaur euskaldunak</p>
<p>guztiok juntatzea</p>
<p>gogo degunak;</p>
<p>ta Muñagorrigana</p>
<p>bildu al degunak,</p>
<p>an topatuko dira</p>
<p>beste aren lagunak;</p>
<p>dira ezagunak,</p>
<p>maite ditugunak,</p>
<p>lenengo egunak</p>
<p>emango dizkiguten</p>
<p>nagusi jaunak.</p>
<p>Gizon prestu guztiok</p>
<p>elkar ondo arturik</p>
<p>ez degu iñoren zer</p>
<p>izan beldurrik;</p>
<p>geren batzarre eta</p>
<p>Juntetan bildurik</p>
<p>ez da ezer egingo</p>
<p>fuero gabetanik;</p>
<p>geren jabe egiñik,</p>
<p>ez da erregiñik,</p>
<p>ez ere erregerik,</p>
<p>gu gabe ezer egin</p>
<p>dezakeenik.</p>
<p>Baña ez dezaguke</p>
<p>iñoiz ezer egin,</p>
<p>ez bagera unitzen</p>
<p>gu elkarrekin;</p>
<p>beltzak eta zuriak</p>
<p>Muñagorrirekin</p>
<p>geldituko gerade</p>
<p>bandera batekin;</p>
<p>gero naiz onekin</p>
<p>edo naiz arekin,</p>
<p>nai degunarekin,</p>
<p>geldituko gerade</p>
<p>gu fueroakin.</p>
<p>Ez da sekulan izan,</p>
<p>ez, okasiorik,</p>
<p>orain datorkiguna</p>
<p>bezelakorik;</p>
<p>ez bagerade jausi</p>
<p>guztiok burutik,</p>
<p>aprobetxatu bear</p>
<p>degu guk bertatik;</p>
<p>ez det ikusten nik</p>
<p>erremediorik</p>
<p>au ez bada baizik,</p>
<p>libratzeko erriak</p>
<p>galtze penatik.</p>
<p>Geldituko dirade</p>
<p>euskaldun erriak</p>
<p>soldadurikan gabe</p>
<p>diran guztiak;</p>
<p>gu berriz gure jabe</p>
<p>eta nagusiak,</p>
<p>utzirikan alde bat</p>
<p>ditugun auziak;</p>
<p>euskaldun guztiak,</p>
<p>morroi-nagusiak,</p>
<p>beltz eta zuriak,</p>
<p>batuko gaitu bizi-</p>
<p>-modu berriak.</p>
<p>Nai dizagula Jaunak</p>
<p>egun au ekarri,</p>
<p>barkatzen diogula</p>
<p>ziñez elkarri;</p>
<p>ikusi genezake</p>
<p>egun au guk sarri,</p>
<p>laztan gogoz emanaz</p>
<p>batak besteari;</p>
<p>ez fia iñori</p>
<p>fuero-kontu ori;</p>
<p>gure buruari,</p>
<p>ikusiak ikusi,</p>
<p>fia gauz ori.</p>
        </body>
      </text>
      <text>
        <front>
          <head rend='Bold'><p>TESTAMENTUKO GERTAERAK</p></head>
        </front>
        <body>
<p><hi rend='Bold'>I</hi></p>
<p>Jainkoak lenbizitik</p>
<p>bere naiarekin</p>
<p>zeru ederra eta</p>
<p>lurra ditu egin.</p>
<p>Lenbiziko egunean</p>
<p>egin zuen argia,</p>
<p>urrengoan zerua,</p>
<p>gero lur gorria.</p>
<p>Laugarrenean berriz</p>
<p>iguzki andia,</p>
<p>eta izar ederrak</p>
<p>eta illargia.</p>
<p>Bostgarrenean arrai</p>
<p>eta egaztiak,</p>
<p>belar eta arbolak</p>
<p>eta animaliak.</p>
<p>Allegaturik egun</p>
<p>seigarrenekoa,</p>
<p>egin zuen gizona</p>
<p>bere antzekoa.</p>
<p>Gorputza egin zuen</p>
<p>lur puska batekin,</p>
<p>eta anima berriz</p>
<p>asnasearekin.</p>
<p>Nola gauza guztiak</p>
<p>egin bai zituan,</p>
<p>zazpigarrena pasa</p>
<p>zuan deskansuan.</p>
<p>Egun au utzi zuen</p>
<p>santifikaturik,</p>
<p>iñork egin ez dezan</p>
<p>onetan nekerik.</p>
<p><hi rend='Bold'>II</hi></p>
<p>Ifiñi zuen Adan</p>
<p>baratza batean,</p>
<p>fruta-mota guztiko</p>
<p>arbolen artean,</p>
<p>esaten ziolarik:</p>
<p>«Adan, nai badezu,</p>
<p>arbol oien guztien</p>
<p>frutatik jan zazu;</p>
<p>baña onako arbol</p>
<p>onentxen frutua</p>
<p>Adanentzat gelditzen</p>
<p>da debekatua.</p>
<p>Gaitza eta onaren</p>
<p>arbola izanik,</p>
<p>ez dezu jan bear zuk</p>
<p>frutu onetatik;</p>
<p>onetatika jaten</p>
<p>dezun egunean,</p>
<p>illa gelditzen zera</p>
<p>momentu berean».</p>
<p>Gizona bakarrika</p>
<p>gelditu ez zedin,</p>
<p>Jainkoak andrea nai</p>
<p>izan zuen egin.</p>
<p>Eta, lotan zegoan</p>
<p>bitartean Adan,</p>
<p>Eba andre egiña</p>
<p>gelditu izan zan.</p>
<p>Jaunak, Adani loa</p>
<p>kendu gabetanik,</p>
<p>ezurra atera zion</p>
<p>bere saietsetik;</p>
<p>onela ateratako</p>
<p>bere ezurrarekin,</p>
<p>Eba, bere emaztea,</p>
<p>Jaunak zion egin.</p>
<p>Lo artatika Adan</p>
<p>esnatu zanean,</p>
<p>Eba ikusi zuen</p>
<p>bere aldamenean;</p>
<p>orduan esan zuen</p>
<p>pozturik guztia:</p>
<p>«Au nere ezurra da,</p>
<p>nere aragia».</p>
<p>Gizonak, duenetik</p>
<p>bere emaztea,</p>
<p>utziko du guraso</p>
<p>anai ta aidea.</p>
<p><hi rend='Bold'>III</hi></p>
<p>Ain zorionekoak</p>
<p>oiek ikusirik</p>
<p>deaurrua zebillen</p>
<p>ezin sufriturik;</p>
<p>galdu nai ditu eta</p>
<p>badu esperantza,</p>
<p>artzen du bertatika</p>
<p>sugearen antza;</p>
<p>nola andre gaisoa</p>
<p>baitan txit argala,</p>
<p>Ebagana dijoa</p>
<p>bere-bereala;</p>
<p>eta galdetzen dio:</p>
<p>«Esazu: zergatik</p>
<p>jan bear dezute</p>
<p>arbol orretatik?</p>
<p>Zergatik arbol orrek</p>
<p>dakarren frutua,</p>
<p>utzi dizute Jaunak</p>
<p>gaur debekatua?».</p>
<p>Ebak erantzun zion:</p>
<p>«Jakizu zergatik:</p>
<p>frut ori jan ondoan</p>
<p>ez iltzeagatik».</p>
<p>Deaurruak Ebari</p>
<p>dio erantzuten:</p>
<p>«Frut ori ez dezute</p>
<p>zuek ezagutzen;</p>
<p>jango bazenduteke</p>
<p>fruta orretatik,</p>
<p>gelditzen ziñateke</p>
<p>jaungoiko egiñik».</p>
<p>Bereala sinisten</p>
<p>du Eba txoroak,</p>
<p>eta ematen dio</p>
<p>jateko gogoak.</p>
<p>Jatean artzen dio</p>
<p>gusto ona frutari,</p>
<p>eta ematen dio</p>
<p>bere senarrari.</p>
<p>Ozta zuen Adanek</p>
<p>fruta artatik jan,</p>
<p>biak gelditu ziran</p>
<p>lotsaz beterikan,</p>
<p>ikusten zutelarik</p>
<p>egunaren erdian</p>
<p>zeudela jantzi gabe</p>
<p>ta larru gorrian.</p>
<p>Bereala arturik</p>
<p>arbolen ostoak,</p>
<p>egin izan zituzten</p>
<p>biak gerrikoak.</p>
<p><hi rend='Bold'>IV</hi></p>
<p>Jauna Paraisoan</p>
<p>dabil paseatzen,</p>
<p>eta Adanek aren</p>
<p>itza du aditzen.</p>
<p>Itza aditu eta</p>
<p>arras beldurturik,</p>
<p>baratza-bazterrean</p>
<p>dago ezkutaturik.</p>
<p>«Adan, Adan, non zera?»</p>
<p>dio Jaungoikoak;</p>
<p>bertatik erantzuten</p>
<p>du Adan gaisoak:</p>
<p>«Jauna, zu aditzean</p>
<p>beldur izan det nik,</p>
<p>zergatik arkitzen naiz</p>
<p>jantzi gabetanik».</p>
<p>Jaunak esaten dio:</p>
<p>«Nik debekatua</p>
<p>utzi nizun arbola</p>
<p>bat orren frutua;</p>
<p>eta, jan dezulako</p>
<p>frutu orretatik,</p>
<p>dezu ikusi zaudela</p>
<p>jantzi gabetanik».</p>
<p>Adanek erantzuten</p>
<p>dio bazterretik:</p>
<p>«Ez nuen, Jauna, jango</p>
<p>fruta orretatik,</p>
<p>bañan zuk emandako</p>
<p>andreak dit esan</p>
<p>txit fruta ona dala,</p>
<p>bear dedala jan».</p>
<p>Jaunak esaten dio</p>
<p>orduan Ebari:</p>
<p>«Zergatik jan-arazo</p>
<p>dion senarrari?».</p>
<p>«Jauna —esaten dio</p>
<p>bertatik andreak—,</p>
<p>zergatik engañatu</p>
<p>nauen ni sugeak».</p>
<p>Orduan dio Jaunak:</p>
<p>«Madarikatua</p>
<p>izango dek, sugea,</p>
<p>beti ire patua.</p>
<p>Arrastaka joango aiz</p>
<p>i abillenean,</p>
<p>bularraz lurra joaz,</p>
<p>ez oñen gañean.</p>
<p>Andrea izango dek</p>
<p>etsai segurua,</p>
<p>onek puskatuko dik,</p>
<p>bai, ire burua».</p>
<p>Gero dio esaten</p>
<p>Ebari: «Aditu:</p>
<p>asko gaitz zuk bearko</p>
<p>dituzu sufritu;</p>
<p>miña izango dezu</p>
<p>aurra egitean,</p>
<p>ta idukiko zaitu</p>
<p>senarrak mendean».</p>
<p>Eta dio Adani</p>
<p>esaten: «Zu, Adan,</p>
<p>gusto diozulako</p>
<p>andreari eman,</p>
<p>lurra etsai izango</p>
<p>dezu, ta argandik</p>
<p>ez dezu aterako</p>
<p>arantzak besterik.</p>
<p>Kopetatik boteaz</p>
<p>ugari izerdia,</p>
<p>irabaziko dezu</p>
<p>zure janaria».</p>
<p>Paradisotik biak</p>
<p>botatu ondoan,</p>
<p>aingeru bat ifiñi</p>
<p>zuen atondoan,</p>
<p>suzko ezpatarekin</p>
<p>guardi egiteko,</p>
<p>eta barrenen iñor</p>
<p>sartzen ez uzteko.</p>
<p><hi rend='Bold'>V</hi></p>
<p>Adanen eta Ebaren</p>
<p>lenengo semeak</p>
<p>ziran Kain ta Abel,</p>
<p>ta biak semeak.</p>
<p>Kain bere langitez</p>
<p>zan nekazaria,</p>
<p>eta Abel ekintzaz</p>
<p>zan berriz artzaia.</p>
<p>Kainek ofrezitu</p>
<p>zuen primizia,</p>
<p>izan zan lurrak eman</p>
<p>oi duen garia;</p>
<p>Abelek artaldean</p>
<p>zituen ardiak,</p>
<p>gizenenen artean</p>
<p>ongi berexiak.</p>
<p>Kainek ez bait-zuen</p>
<p>garia autatu,</p>
<p>Jainkoak begi gaiztoz</p>
<p>zion begiratu.</p>
<p>Ozta Abelek ardiak</p>
<p>zizkan presentatu,</p>
<p>bertatika txit asko</p>
<p>zitzaizkan gustatu.</p>
<p>Artzen dio Kainek</p>
<p>Abeli inbidia,</p>
<p>eta kendutzen dio</p>
<p>gaisoari bizia.</p>
<p>Jainkoak deitzen dio:</p>
<p>«Ator onontz, Kain!</p>
<p>Non dek ire anaia?</p>
<p>Beaiat nik jakin».</p>
<p>«Jauna —dio Kainek—,</p>
<p>non dan nere anaia</p>
<p>nik ez dakit beintzatik,</p>
<p>ez naiz aren zaia».</p>
<p>«Kain, zer egin diok</p>
<p>ire anaiari?</p>
<p>Aren odola deika</p>
<p>zeagokit niri;</p>
<p>odol ura segurki</p>
<p>ik ixuria dek,</p>
<p>ta ire pekatua</p>
<p>ik pagatuko dek.</p>
<p>Nekez egiñagatik</p>
<p>lurrean labrantza,</p>
<p>ez dik lurrak emango</p>
<p>ez bada arantza.</p>
<p>Beti ibilliko aiz</p>
<p>munduan igesi,</p>
<p>zer dan gizon iltzea</p>
<p>dezakan ikasi».</p>
<p>«Ezagutzen det —dio—</p>
<p>nere maldadea,</p>
<p>andietakoa da</p>
<p>anaia iltzea;</p>
<p>ezin egon niteke</p>
<p>iñon seguru ni,</p>
<p>ez diteke ere nitzaz</p>
<p>urriki berori.</p>
<p>Lenbizika topatzen</p>
<p>nauenak, bizia</p>
<p>kenduko dirala da</p>
<p>gauza ikusia».</p>
<p>Jaungoikoak dio: «Ez;</p>
<p>bere kastigua</p>
<p>norbaitek iltzen baau</p>
<p>an dik segurua».</p>
<p>Eta bialdu zuen</p>
<p>señale batekin,</p>
<p>iñork gaitzikan iñon</p>
<p>ez ziozan egiñ.</p>
<p><hi rend='Bold'>VI</hi></p>
<p>Gizonak nola ziran</p>
<p>denboraz ioritu,</p>
<p>eta ioriturik</p>
<p>bait-ziran gaiztotu,</p>
<p>gure Jaungoikoa zan</p>
<p>guztiz asarratu,</p>
<p>eta nai izan zuen</p>
<p>gizona akabatu;</p>
<p>baña nola zan Noe</p>
<p>txit gizon justua,</p>
<p>gelditu zan onetzaz</p>
<p>Jauna kupitua.</p>
<p>«Zu salbatzeko eta</p>
<p>zure familia,</p>
<p>Noe, egizu —dio—</p>
<p>kutxa bat andia;</p>
<p>an sartuko zera zu,</p>
<p>zure emaztea,</p>
<p>zure iru semeak</p>
<p>ta oien andreak,</p>
<p>ta sartuko dezu</p>
<p>gañera orobat</p>
<p>egazti ta animali</p>
<p>guztitik pare bat».</p>
<p>Noek kutxa andia</p>
<p>egin zuenean,</p>
<p>eta Jaunak esanak</p>
<p>sartu ondorean,</p>
<p>itsasoa atera</p>
<p>zan bere lekutik,</p>
<p>eta euri andiak</p>
<p>zetozen zerutik,</p>
<p>berrogei egun eta</p>
<p>berrogei gabean,</p>
<p>gelditu gabetanik</p>
<p>momentu batean;</p>
<p>eta ikusi ziran</p>
<p>lurra ta mendiak</p>
<p>berrogei ta amar besoz</p>
<p>gora estaliak.</p>
<p>Guztia akabatu zan</p>
<p>orduan lurrean,</p>
<p>bakarrika zebillen</p>
<p>kutxa ur gañean.</p>
<p>Gero Jaunak bialtzen</p>
<p>du aize gogorra,</p>
<p>lurra gelditu dedin</p>
<p>gitxika idorra;</p>
<p>amargarren illean</p>
<p>sartu ziranean,</p>
<p>mendien puntak ziran</p>
<p>agertu airean.</p>
<p>Kutxatika bele bat</p>
<p>Noek du bialtzen,</p>
<p>baña ez da belea</p>
<p>batere biurtzen.</p>
<p>Gero berriz bialtzen</p>
<p>du arrek usoa,</p>
<p>eta biurtzen zaio</p>
<p>kutxara gaisoa.</p>
<p>Zazpi egun osoak</p>
<p>pasa ondorean,</p>
<p>berriz bialdu zuen</p>
<p>usoa airean,</p>
<p>eta biurtzen zaio,</p>
<p>ez joan zan bezela,</p>
<p>baizik oliba-adar bat</p>
<p>mokoan duela.</p>
<p>Urak joanak zirala</p>
<p>Noek ikusirik,</p>
<p>bere-berealaxe</p>
<p>irten zan kutxatik.</p>
<p>Orobat irten ziran</p>
<p>an zeuden guztiak,</p>
<p>gizon, andre, egazti</p>
<p>ta animaliak.</p>
<p>Aldare bat baitzuen</p>
<p>bertan an ifiñi,</p>
<p>Noek Jaunari zion</p>
<p>ofrenda eskañi.</p>
<p>Jaunak esaten dio:</p>
<p>«Noe, aurrera nik</p>
<p>ez det akabatuko</p>
<p>onela jenderik.</p>
<p>Odoiakin zerua</p>
<p>estaltzen danean,</p>
<p>........... jarrriko</p>
<p>da odoi artean,</p>
<p>eta oroituko naiz</p>
<p>ura ikustean</p>
<p>zer itz eman dizudan</p>
<p>gaurko egunean».</p>
<p><hi rend='Bold'>VII</hi></p>
<p>Noek aldatu zuen</p>
<p>lenengo mastia,</p>
<p>ardoak utzi zuen</p>
<p>gaisoa ordia.</p>
<p>Bederatzi eun urte</p>
<p>Noe izatera</p>
<p>allegatu izan zan,</p>
<p>ta, oiez gañera,</p>
<p>beste berrogei ta amar</p>
<p>ongi kunpliturik,</p>
<p>beste mundura joan zan</p>
<p>mundu onetatik.</p>
<p><hi rend='Bold'>VIII</hi></p>
<p>Onen iru semeak</p>
<p>Jafet, Sem eta Kam,</p>
<p>iru alderditara</p>
<p>zabaldu izan ziran.</p>
<p>Ubeldeaz azturik,</p>
<p>gero ondorengoak</p>
<p>ziran lengo gizonak</p>
<p>baño okerragoak.</p>
<p>Adoratutzen zuten</p>
<p>oiek iguzkia,</p>
<p>ta, onetzaz gañera,</p>
<p>berriz illargia;</p>
<p>beren Jaungoiko onaz</p>
<p>betiko azturik,</p>
<p>bizi ziran abere</p>
<p>batzuek egiñik.</p>
<p>Alde bat utzirikan</p>
<p>beren gurasoak,</p>
<p>ziran gezurti andi</p>
<p>ta lapur osoak,</p>
<p>okerragoa dana,</p>
<p>gizon iltzalleak,</p>
<p>itz batean, maldade</p>
<p>guztien zaleak.</p>
<p><hi rend='Bold'>IX</hi></p>
<p>Or emen baziraden</p>
<p>zenbait gizon prestu,</p>
<p>Jaungoikoaz oraindik</p>
<p>ez ziranak aztu.</p>
<p>Oien artean zan bat</p>
<p>zeritzana Abran,</p>
<p>au Semiren kastako</p>
<p>gizon justu bat zan.</p>
<p>«Abran —esaten dio</p>
<p>Jainkoak zerutik—,</p>
<p>atera bear dezu</p>
<p>zuk zure etxetik,</p>
<p>utzirika alde bat</p>
<p>gaur dezun erria,</p>
<p>billatu bear dezu</p>
<p>beste bat berria,</p>
<p>emango dizudana</p>
<p>bertatika zuri,</p>
<p>zure umeai ta</p>
<p>ondorengoai.</p>
<p>Oiek izango dira</p>
<p>ezin konta ala,</p>
<p>zergatika nik, Abran,</p>
<p>naiko dedan ala;</p>
<p>eta izango zera,</p>
<p>nik onela naita,</p>
<p>mundu onetan asko</p>
<p>nazioren aita.</p>
<p>Zure kasta izango</p>
<p>da, Abran, munduan</p>
<p>ainbeste non diraden</p>
<p>izarrak zeruan».</p>
<p><hi rend='Bold'>X</hi></p>
<p>Abran zartu zan guztiz;</p>
<p>Sara emaztea</p>
<p>abrik gabe zegoan,</p>
<p>ez baitzan gaztea.</p>
<p>Jaunak esaten dio:</p>
<p>«Abran, zuk oraindik</p>
<p>abra izango dezu</p>
<p>zure Saragandik».</p>
<p>Au aditu eta da</p>
<p>Sara farraz asten,</p>
<p>ez bait-zuen Jaunaren</p>
<p>promesa sinisten.</p>
<p>Orra non zaion Jauna</p>
<p>guztiz asarratzen,</p>
<p>eta arras gogorki</p>
<p>dio itzegiten,</p>
<p>eta, zeren Abranek</p>
<p>siñistatu zuen,</p>
<p>izan zuen seme bat</p>
<p>bi urte baño len.</p>
<p><hi rend='Bold'>XI</hi></p>
<p>Jainkoak ikusteko</p>
<p>Abranen fedea,</p>
<p>esaten dio: «Abran,</p>
<p>il beak semea;</p>
<p>sakrifikatu beak</p>
<p>nere izenean,</p>
<p>nik esango dikadan</p>
<p>mendiaren gañean».</p>
<p>Isak zuen izena,</p>
<p>ta mutil gaztea</p>
<p>zan denbora onetan</p>
<p>Abranen semea.</p>
<p>Abran, fede andiko</p>
<p>gizona izanik,</p>
<p>prestatzen da joateko</p>
<p>semea arturik.</p>
<p>Il eta erretzeko</p>
<p>egurra gañean</p>
<p>semeari berari</p>
<p>para zionean,</p>
<p>aitak artu zituan</p>
<p>bere eskuetan</p>
<p>ezpata eta sua,</p>
<p>gaisoak, benetan.</p>
<p>Mendi alderontz biak</p>
<p>joaten asten dira,</p>
<p>eta dio semeak:</p>
<p>«Aita, emen dira</p>
<p>egurra eta sua,</p>
<p>baña aberea</p>
<p>non dezu zuk iltzeko,</p>
<p>aitatxo nerea?».</p>
<p>Abranek erantzuten</p>
<p>dio semeari:</p>
<p>«Gauz ori, semetxoa,</p>
<p>utzi Jainkoari».</p>
<p>Esandako lekuan</p>
<p>jarri ziranean,</p>
<p>egurra para zuen</p>
<p>aitak aldarean;</p>
<p>lotu eta gañean</p>
<p>Isak ifiñirik,</p>
<p>iltzeko Abran prest zan</p>
<p>ezpata sarturik.</p>
<p>Onetan: «Abran, Abran,</p>
<p>ez eman golperik!</p>
<p>—aingeru batek dio</p>
<p>deitutzen zerutik—;</p>
<p>Jaunak zure fedea</p>
<p>gaur ezagutu du,</p>
<p>eta mutiltxo orri</p>
<p>utzitzea nai du.</p>
<p>Prest ziñan zu iltzeko</p>
<p>gaur zure semea,</p>
<p>Jaunari erakusteko</p>
<p>diozun fedea;</p>
<p>onek ez du utziko,</p>
<p>ez, bere aldetik,</p>
<p>zure fede bizia</p>
<p>sari gabetanik».</p>
<p>Atzerontz begiratzen</p>
<p>du gero Abranek,</p>
<p>ikusten du daukala</p>
<p>bertan sasi batek,</p>
<p>lotua belogoke</p>
<p>bezela, nasia</p>
<p>adarretatik</p>
<p>eta bere-bereala du</p>
<p>illetik aria;</p>
<p>bere-bereala du</p>
<p>sasitik askatzen,</p>
<p>eta dio Jaunari</p>
<p>au sakrifikatzen.</p>
<p><hi rend='Bold'>XII</hi></p>
<p>Abranek Eleazar,</p>
<p>etxeko mutilla,</p>
<p>bialtzen du Isaken</p>
<p>emazteki billa,</p>
<p>kameluak emanik</p>
<p>ongi zamatuak,</p>
<p>ez zitzan ark eraman</p>
<p>utsik bere eskuak,</p>
<p>eta eman zitzaizkan</p>
<p>nobi andreari,</p>
<p>aren aita-jaunari</p>
<p>eta amandreari,</p>
<p>arkitzen ziran emaitz</p>
<p>onenetakoak,</p>
<p>okasioak nai oi</p>
<p>zuen bezelakoak...</p>
<p>Mesopotamiara</p>
<p>Eleazar joanik,</p>
<p>putzu baten ondoan</p>
<p>zegoan jarririk.</p>
<p>Arratsaldeko bata zan</p>
<p>eta berandua,</p>
<p>andreak ur billa joan</p>
<p>oi ziran ordua;</p>
<p>eta egiten dio</p>
<p>otoitza Jaunari:</p>
<p>«Jauna, eman zadazu</p>
<p>grazia zuk niri:</p>
<p>ura ematen didan</p>
<p>neskatxa gaztea,</p>
<p>izan dedin Isakek</p>
<p>beaun andrea».</p>
<p>Andik piska batera</p>
<p>Rebeka ederra</p>
<p>putzura dijoa</p>
<p>arturik pegarra;</p>
<p>eta pegarra urez</p>
<p>bete zuenean,</p>
<p>Eleazar joan eta</p>
<p>jartzen zaio aurrean,</p>
<p>eta esaten dio:</p>
<p>«Ur piska bat eman</p>
<p>beaidazu, neskatxa,</p>
<p>nik edan dezadan».</p>
<p>«Ori edazu» dio</p>
<p>Rebekak, ta bertan</p>
<p>pegarra uzten dio</p>
<p>beraren oñetan;</p>
<p>eta etzan onetan</p>
<p>neskatxa gelditu,</p>
<p>kameluari ere</p>
<p>zion ofrezitu;</p>
<p>Rebekak egin zuen</p>
<p>eskañiarekin,</p>
<p>Eleazarrek zuen</p>
<p>nai zuena jakin.</p>
<p>Belarriko urrezkoak</p>
<p>eta besakiak</p>
<p>Eleazarrek ditu</p>
<p>ateratzen biak,</p>
<p>eta ematen dizka</p>
<p>biak Rebekari,</p>
<p>«Noren alaba zera?»</p>
<p>galdeaz berari.</p>
<p>Galdetzen dio ere:</p>
<p>«Aitaren etxean</p>
<p>lekurikan izango</p>
<p>det nik arratsean?»</p>
<p>«Batuelen alaba</p>
<p>—dio— naiz, gizona,</p>
<p>ta Abranen anaia</p>
<p>da berriz aitona.</p>
<p>Bada gure etxean</p>
<p>toki bat ederra,</p>
<p>eta kameluentzat</p>
<p>lasto ta belarra».</p>
<p>Eramaten du bada</p>
<p>berekin etxera,</p>
<p>eta daramakio</p>
<p>zer jana maiera.</p>
<p>Eleazarrek berriz</p>
<p>ark zer zekarren</p>
<p>aitari ta amari</p>
<p>bertan esan zien,</p>
<p>otoitzen zituela</p>
<p>zuena eskatu</p>
<p>ez ziozatela arren</p>
<p>iñolaz ukatu.</p>
<p>Biak erantzun zuten:</p>
<p>«Gauza egiña da,</p>
<p>zergatik Jainkoaren</p>
<p>borondatea da;</p>
<p>eta, au egia dala</p>
<p>nola bait-dakigu,</p>
<p>ezin Jaunari kontra</p>
<p>egingo diogu.</p>
<p>Ona emen Rebeka;</p>
<p>gure naiarekin</p>
<p>bijoa ezkontzera</p>
<p>Isak onarekin».</p>
<p>Eleazarrek bertan</p>
<p>diezte basoak</p>
<p>ateratzen urrezko</p>
<p>ta zillarrezkoak;</p>
<p>ta ematen diozka</p>
<p>gero Rebekari</p>
<p>guztizko soiñ ederrak,</p>
<p>ditzan berak jantzi.</p>
<p>Orobat aren ama</p>
<p>eta anaiari</p>
<p>beren erregaloak</p>
<p>ziezkan eskañi.</p>
<p>Gauza oien ondoren</p>
<p>ifiñirik maia,</p>
<p>guztiak egin zuten</p>
<p>beren bazkaria;</p>
<p>eta Eleazarrek</p>
<p>biaramonean,</p>
<p>lo egin ta oietik</p>
<p>jaiki ziranean,</p>
<p>gurasoai die</p>
<p>onela esaten:</p>
<p>«Nagusia dagokit</p>
<p>niri itxodoten,</p>
<p>eta egin zazute</p>
<p>gaur zuek alegin,</p>
<p>nere etxe aldera</p>
<p>lenbailen joan nadin».</p>
<p>Erantzuten diote</p>
<p>alaba deiturik:</p>
<p>«Galdetuko diogu</p>
<p>dadukan esparik».</p>
<p>Deitu zuen Rebeka,</p>
<p>eta etorri zan,</p>
<p>galdeturik nai zuen</p>
<p>gizon arekin joan.</p>
<p>Baietz esan ondoan,</p>
<p>bere iñudea</p>
<p>emanik, esan zien:</p>
<p>«Zuen biajea</p>
<p>egin dezala Jaunak</p>
<p>guk nai beziñ ona;</p>
<p>adio, alaba, ta</p>
<p>adio, gizona».</p>
<p>Isak an paseatzen</p>
<p>kanpoan zebillen,</p>
<p>orra non kameluak</p>
<p>ikusten dituen.</p>
<p>Eta Rebeka, berriz,</p>
<p>Isak ikusirik,</p>
<p>jaisten da salto batez</p>
<p>bere kamelutik,</p>
<p>eta Eleazari</p>
<p>asten da galdetzen:</p>
<p>«Zein gizon, Eleazar,</p>
<p>det nik an ikusten?».</p>
<p>Eleazarek dio:</p>
<p>«Nere nagusia».</p>
<p>Estaltzen da bertatik</p>
<p>Rebeka guztia.</p>
<p>Nagusiari zaio</p>
<p>Eleazar asten</p>
<p>biajean gertatu</p>
<p>zaiona kontatzen;</p>
<p>Isakek sartu zuen</p>
<p>Rebeka etxean,</p>
<p>eta, an sarturika</p>
<p>ura ikustean,</p>
<p>bere pena andia</p>
<p>gitxitzen asi zan,</p>
<p>bada egun aietan</p>
<p>aren ama il zan.</p>
<p><hi rend='Bold'>XIII</hi></p>
<p>Lenengo aurgitetik</p>
<p>Rebeka andreak</p>
<p>bi aur egin zituen,</p>
<p>ta biak semeak.</p>
<p>Esau zuen izena</p>
<p>bietan zarrenak,</p>
<p>eta Jakob bigarren</p>
<p>edo gazteenak.</p>
<p>Lenbizia jaioa</p>
<p>zan illez betea,</p>
<p>larru ederrekoa</p>
<p>zan berriz bestea;</p>
<p>Esau lenbizikoa,</p>
<p>eiztari andia;</p>
<p>Jakob bigarrengoa,</p>
<p>ona ta eztia.</p>
<p><hi rend='Bold'>XIV</hi></p>
<p>Egun batez zeukala</p>
<p>bere eltzekadia</p>
<p>Jakobek sukaldean</p>
<p>ederki egosia,</p>
<p>Esau etortzen da</p>
<p>etxera kanpotik,</p>
<p>eta, ikusten zanez,</p>
<p>arras nekaturik;</p>
<p>eta esaten dio</p>
<p>Jakobi: «Ekark ik</p>
<p>eltzekaria niri;</p>
<p>niatork nekaturik».</p>
<p>Eta Jakobek berriz</p>
<p>dio erantzuten:</p>
<p>«Emango diat baldin</p>
<p>badirak ematen,</p>
<p>zarren aizen partetik</p>
<p>dekan deretxoa:</p>
<p>ire primotasuna</p>
<p>ta maiorazkoa».</p>
<p>Esauk dio erantzuten</p>
<p>bertan itz oiekin:</p>
<p>«Bai, bai, emango diat</p>
<p>atsegiñarekin».</p>
<p>Jakobk esaten dio:</p>
<p>«Kondizio onekin:</p>
<p>emen bertan bear dek</p>
<p>juramentu egiñ».</p>
<p>Esauk an egin zuen</p>
<p>bertan juramentu,</p>
<p>eta maiorazkoa</p>
<p>Jakobk zuen artu.</p>
<p><hi rend='Bold'>XV</hi></p>
<p>Esau bere aitaren</p>
<p>zan guztiz maitea,</p>
<p>Isak zalako guztiz</p>
<p>eizaren zalea.</p>
<p>Rebekak berriz Jakob</p>
<p>zuen maiteago,</p>
<p>Esau baño zalako</p>
<p>Jakob gazteago.</p>
<p>Isak txit zartu zan ta</p>
<p>gañera itxutu,</p>
<p>eta Esauri zion</p>
<p>egun batez deitu:</p>
<p>«Esau —esaten dio—,</p>
<p>joan beak eizera,</p>
<p>ire armak arturik,</p>
<p>zerbait ekartzera;</p>
<p>ekarri eta gero</p>
<p>ongi konpondurik,</p>
<p>ederki jan dezadan</p>
<p>eiz arretatik nik,</p>
<p>nadiñ baño lenago</p>
<p>beste mundura joan,</p>
<p>nere bendizioa</p>
<p>dizakadan eman».</p>
<p>Itz oek aditu ta</p>
<p>Esau bertatika</p>
<p>eizera atera zan</p>
<p>armak arturika.</p>
<p>Nola izkuntz au zuen</p>
<p>Rebekak aditu,</p>
<p>bereala Jakobri</p>
<p>izan zion deitu;</p>
<p>eta esaten dio:</p>
<p>«Jakob, artegitik</p>
<p>antxume bi ekaitzik</p>
<p>gizenenetatik;</p>
<p>konponduko dizkiat</p>
<p>nik nere erara,</p>
<p>ire aitari gusta</p>
<p>oi zaizan gisara;</p>
<p>eramango diozkak</p>
<p>ongi konpondurik,</p>
<p>eta bendizioa</p>
<p>iri emango dik».</p>
<p>Jakobk bere amari</p>
<p>dio erantzuten:</p>
<p>«Ni ori egitera</p>
<p>ez naiz atrebitzen;</p>
<p>zuk badakizu, Esau</p>
<p>da illez betea,</p>
<p>beste aldetik naiz ni</p>
<p>illerik gabea.</p>
<p>Aitak ikuitzen banau,</p>
<p>koleran guztia</p>
<p>nere kontra jarriko</p>
<p>zait irakazia.</p>
<p>Naitasunaren ordez</p>
<p>orduan bekaitza</p>
<p>izango dit, ta etzait</p>
<p>faltatuko gaitza».</p>
<p>Rebeka bere artan</p>
<p>dago firme beti,</p>
<p>eta esaten dio</p>
<p>bere semeari:</p>
<p>«Nere gain artzen diat</p>
<p>baldin bada gaitzik;</p>
<p>egin zak nere esana,</p>
<p>ez izan beldurrik».</p>
<p>Jakobk ekartzen ditu</p>
<p>joan ta antxume bi,</p>
<p>eta biak diozka</p>
<p>ematen amari.</p>
<p>Onek konpontzen ditu</p>
<p>bere-bereala</p>
<p>Isaki gustatu oi</p>
<p>zaiozkan bezala.</p>
<p>Esauren arropakin</p>
<p>du Jakob jantzitzen,</p>
<p>lepo-espuak larruz</p>
<p>diozka estaltzen.</p>
<p>«Oa —dio— aitagana,</p>
<p>egiok eskeñia,</p>
<p>orra asko gustatzen</p>
<p>zaion janaria».</p>
<p>Joaten da bada Jakob,</p>
<p>ta bere aitari,</p>
<p>esan bezala, dio</p>
<p>egiten eskeñi.</p>
<p>Aitak galdetzen dio:</p>
<p>«Esan zak; i zein aiz?».</p>
<p>Jakobk esaten dio:</p>
<p>«Jauna, ni Esau naiz;</p>
<p>primua naiz, egin det</p>
<p>zuk agindua nik,</p>
<p>altxa zaitez dezazun</p>
<p>jan nere eizetik».</p>
<p>Aitak esaten dio:</p>
<p>«Zer? Esan zadazu:</p>
<p>orren laister zuk eiza</p>
<p>billatu didazu?».</p>
<p>«Bai —dio—, aita, laster</p>
<p>det eiza nik bildu,</p>
<p>zergatika Jainkoak</p>
<p>ala nai izan du».</p>
<p>Isakek dio berriz:</p>
<p>«Zu primua zera?</p>
<p>Atoz, ikusi zaitzadan,</p>
<p>atozkit onera».</p>
<p>Joan eta ikuitzen du,</p>
<p>ta dio esaten:</p>
<p>«Boza Jakobena da,</p>
<p>ez det nik dudatzen;</p>
<p>baña zure eskuak,</p>
<p>ikuitzen dedanez,</p>
<p>Esauenak dirate</p>
<p>beterikan illez».</p>
<p>Au esan ta Jakobi</p>
<p>eman zion laztan,</p>
<p>eta primu egiñik</p>
<p>bertan gelditu zan.</p>
<p>Esauk gero aitari,</p>
<p>eiza ekarririk,</p>
<p>eskañi izan zion</p>
<p>berak konpondurik.</p>
<p>Isakek arriturik</p>
<p>dio: «Zeñek niri</p>
<p>konponduta aristian</p>
<p>dit eiza ekarri?</p>
<p>Onek du, didanean</p>
<p>niri eiza eman,</p>
<p>nere bendizioa</p>
<p>berekin eraman».</p>
<p>Au aditu ondoan,</p>
<p>Esauk negarrez</p>
<p>betetzen du etxea</p>
<p>eta deadarrez,</p>
<p>iraz beterik eta</p>
<p>koleraz guztia,</p>
<p>kendu nairik aiten da</p>
<p>Jakobri bizia.</p>
<p><hi rend='Bold'>XVI</hi></p>
<p>Rebekak ikusirik</p>
<p>Jakobren perilla,</p>
<p>«Zoaz —esaten dio—</p>
<p>osabaren billa;</p>
<p>Laban dezu osaba,</p>
<p>ta aren etxea</p>
<p>zurea bezelaxe</p>
<p>da, nere semea.</p>
<p>An biziko zerade</p>
<p>deskansuz pakean,</p>
<p>anaiaren kolera</p>
<p>joan dedin artean».</p>
<p>Isak eta Rebekak</p>
<p>biak bialdurik,</p>
<p>Mesopotamiara</p>
<p>irten zan etxetik.</p>
<p>Bidean zijoala</p>
<p>zanean nekatu,</p>
<p>zuen buru azpian</p>
<p>arri bat paratu.</p>
<p>Loak artu ondoan</p>
<p>zuen eskallera</p>
<p>ikusi ametsetan</p>
<p>zerutik lurrera;</p>
<p>baita ere zituen</p>
<p>ikusi gañera</p>
<p>aingeruak ibiltzen</p>
<p>gora eta bera;</p>
<p>aditu ere zuen</p>
<p>Jauna itzegiten</p>
<p>ziola zerutika</p>
<p>onela esaten:</p>
<p>«Jakob, zure aitaren</p>
<p>Jaungoikoa naiz ni,</p>
<p>eta emango dizut</p>
<p>lur ori nik zuri,</p>
<p>orain lo egin dezun</p>
<p>lur ori berori,</p>
<p>eta zuri bezela</p>
<p>ondorengoai;</p>
<p>beti izango nazu</p>
<p>ni zure aldetik,</p>
<p>guardi egingo dizut</p>
<p>beti ta non-nai nik;</p>
<p>zure etxera zaitut,</p>
<p>bai, nik biurtuko,</p>
<p>ta ondasun guztiaz</p>
<p>zaitut nik beteko;</p>
<p>ta nazio guztiak</p>
<p>dira zuregatik</p>
<p>geldituko ondasunez</p>
<p>osoro beterik».</p>
<p>Jakobk, bere lotatik</p>
<p>zanean esnatu,</p>
<p>zuen berealaxe</p>
<p>Jauna adoratu.</p>
<p>Mesopotamiara</p>
<p>allegatutzean,</p>
<p>Jakobk ikusten ditu,</p>
<p>putzu-bazterrean</p>
<p>jarririka daudela</p>
<p>faza ederrean,</p>
<p>iru artalde eta</p>
<p>irurak lurrean.</p>
<p>Begiratu utsarekin</p>
<p>erraz zan ikusten</p>
<p>putzu artatik ura</p>
<p>zutela edaten;</p>
<p>baña zeukan gañean</p>
<p>arri bat andia,</p>
<p>eta ala zegoan</p>
<p>putzua itxia.</p>
        </body>
      </text>
      <text>
        <front>
          <head rend='Bold'><p>SAKRISTAU ZAR BATEN DEABRUKERIA</p></head>
        </front>
        <body>
<p>Zer deabrukeria</p>
<p>zaio bururatu?</p>
<p>Batista adin orretan</p>
<p>dua ezkontzera?</p>
<p>Aur jaio, gizon bizi,</p>
<p>aurtxo biurtzea,</p>
<p>orra ekusten danez</p>
<p>gure suertea.</p>
<p>Iya larogei urte</p>
<p>dituen gizonak,</p>
<p>ez du andrerik bear,</p>
<p>baizikan salda ona;</p>
<p>gaztetako txingarrak</p>
<p>sentitzen baditu,</p>
<p>ur freskoa edanaz</p>
<p>itzali bear ditu.</p>
<p>Lanparak, itzaltzera</p>
<p>dijoan orduan,</p>
<p>llamarak bota oi ditu</p>
<p>argira moduan;</p>
<p>baña dira llamara</p>
<p>akabaerakoak,</p>
<p>ez olio geiegik</p>
<p>emanikakoak.</p>
<p>Dabidek zartu eta</p>
<p>Sunamit artzeko</p>
<p>esan zuen zuela</p>
<p>oñak berotzeko.</p>
<p>Batista, adin orretan</p>
<p>dek askoz obea</p>
<p>Palenciako manta,</p>
<p>ez andre gaztea.</p>
<p>Ez badik gauza orrek</p>
<p>erremediorik,</p>
<p>ez dezak beintzat egin,</p>
<p>al badek, semerik;</p>
<p>esnatzen aizenean</p>
<p>goizean lotatik,</p>
<p>ostikoka bota zak</p>
<p>andrea aldetik.</p>
<p>Ez adilla fiyatu</p>
<p>llamara oietan,</p>
<p>ondo konserba itzak</p>
<p>ere erraietan;</p>
<p>kanpora ateratzen</p>
<p>enpeñatzen baaiz,</p>
<p>otzak illik txit laister</p>
<p>lurperatuko aiz.</p>
        </body>
      </text>
      <text>
        <front>
          <head rend='Bold'><p>ZENBAIT IPUIREN BESTE ERA BAT</p></head>
        </front>
        <body>
<p><hi rend='Bold'>ZAKUR BIAK</hi></p>
<p>Sultan, zakur ausarta ta jale andia,</p>
<p>zan bezin luze, zetzan lurrean jarria,</p>
<p>begiak armaturik gurrinka egiñaz,</p>
<p>eta bizkitartean arister bat janaz.</p>
<p>Pinto, bere laguna, gurrinka aritzean,</p>
<p>badijoa ta jartzen zaio aldamenean.</p>
<p>Arriturik guztia asten zaio esaten:</p>
<p>«Esker ori nausiari diok gaur ematen?</p>
<p>Ez aiz oroitzen zenbat gaituen maitatzen?</p>
<p>Nor diabruk eman dik iri burutara</p>
<p>ari-isterra artzera joatea espensara?</p>
<p>Oroit ari aizela zakur famatua,</p>
<p>pare gabe noblea, eta ez katua.</p>
<p>Utzi zak, Sultan, utzi isterra lenbailen,</p>
<p>zintzilik ipintzeko zegoan tokian len.</p>
<p>Ez dik oraindik falta txit zati andirik,</p>
<p>ez ditek pensatuko jan diokala ik.</p>
<p>Katuen bati kulpa ziotek botako,</p>
<p>ire fama onela dek ongi gordeko».</p>
<p>Batere ez dio egiten Sultanek kasorik,</p>
<p>aristerrari dio ekiten gogotik.</p>
<p>«Mutil, utzi akiok, bestela nausiak</p>
<p>puskatuko zizkiguk gaur ezur guztiak;</p>
<p>egurra jatxiko dek gure bizkarrera,</p>
<p>ez bagiaitzik botatzen ilta ibaiera.</p>
<p>Mereziko diagu edozein kastigu,</p>
<p>baldin bera koleran ipintzen badegu.</p>
<p>Emateko ainbeste mesedeen eskerra,</p>
<p>ostuko ion bada ariaren isterra?».</p>
<p>Onela Pinto jaunak omen zion itzegin,</p>
<p>ta ara zer erantzuera Sultanek zion egin:</p>
<p>«Pinto, guztiz ederki dirak ik itzegin,</p>
<p>baña gelditutzen nak ni duda batekin;</p>
<p>esan zak: baldin uzten badet ister au nik,</p>
<p>ez dek berealaxen artu ta jango ik?».</p>
<p>Beñere konsejuak ez dute indarrik,</p>
<p>irteten badirade gaiztoen aotik.</p>
<p><hi rend='Bold'>ERREMENTARIA TA TXAKURRA</hi></p>
<p>Errementari batek, kanpoan zanean,</p>
<p>etxe-zai zeukan beti txakur bat atean.</p>
<p>Egun batez lapurrak atzeko aldetik</p>
<p>sartu ta ostu zuten dirua kutxatik.</p>
<p>Oartu zan orduan errementaria</p>
<p>ostu zutela kutxan zan diru guztia,</p>
<p>burua galtzen du ta, arturik makilla,</p>
<p>etxe guztitik dabill txakurraren billa.</p>
<p>«Atorkit onontz, Turko, ator onontz!», dio;</p>
<p>txakurrak bereala obeditzen dio,</p>
<p>eta dijoakio belarriak bean,</p>
<p>burua makur eta buztana anka-pean.</p>
<p>«Turko —dio nagusiak—, zertarako aut nik?</p>
<p>Ez diok etxeari egiten konturik.</p>
<p>Sutegiko malluak ez aute esnatzen,</p>
<p>sukaldeko soñuak laister au ernaitzen;</p>
<p>eguardi ta arrats, maian ni jartzean,</p>
<p>an aukat falta gabe txut aldamenean.</p>
<p>Ikusi gabe ago nere sutegia,</p>
<p>ozta ezagutzen dek ire nagusia.</p>
<p>Markesen bat al aiz i, bestela kondea,</p>
<p>egoteko alferrik ta beti asea?»</p>
<p>Itz oiek esan eta, Turkok, ikustean</p>
<p>nausiaren egurra zuela gañean,</p>
<p>igas egiten du ta dio urrutitik,</p>
<p>bada arkitu zuen atea itxirik:</p>
<p>«Zer? ni baño geiago al dira kondeak</p>
<p>bizitzeko alferrik ta beti asean?».</p>
<p>Turkok au esan zion ain asarratua,</p>
<p>ain kolera aundian, ain amorratua,</p>
<p>non ikaratu zuen bere nagusia,</p>
<p>ipiñi ziolako mutur itsusia.</p>
<p>«Jaiotzez —dio Turkok— daukat aditua</p>
<p>berekin dakarrela nork bere patua.</p>
<p>Txakurrena nai dezu zuri esatea?</p>
<p>Ona bada: jan ta lo, bestela katea.</p>
<p>Ez diot, nere ustez, iñortxori eman,</p>
<p>ez orain eta ez len, nigatik zer esan.</p>
<p>Lapurrak sartu dira atzeko atetik,</p>
<p>aurrean nindaukazun, zer kulpa daukat nik?».</p>
<p>Au da esan ziona berriz txakurrari:</p>
<p>«Oiek guztiak dira, Turko, erausiak,</p>
<p>akabatu ditzagun gaur gure auziak.</p>
<p>Badakizu zuk dala etxe au nerea,</p>
<p>nai det bada bertatik emendik joatea;</p>
<p>on da ikus dezazun, Turkotxo, gaur bertan</p>
<p>nola bizi diraden beste tokietan».</p>
<p>Irten zan bereala txakurra etxetik,</p>
<p>nagusia utzirik diru gabetanik;</p>
<p>baña guztiz kontentu, zeren egun artan</p>
<p>itorik uste zuen gelditu an bertan.</p>
<p>Turkok bere aldetik ez zuen penarik,</p>
<p>laxo zebillelako nausi gabetanik;</p>
<p>ordea egun asko igaro baño len,</p>
<p>laxotasuna zer zan ezagutu zuen:</p>
<p>goizetik arratsera kontentuz beterik</p>
<p>zebillen arat-onat egin gabe lanik,</p>
<p>baña nola zimurtzen zijoan sabela,</p>
<p>dio: «Ezin biziko nak beti onela».</p>
<p>Asten da atez ate, ta etxe batean</p>
<p>sartzen da barrena ta dago sukaldean,</p>
<p>jaten ematen diote eta arratsean</p>
<p>etxe-zai uzten dute atzeko atean.</p>
<p>An egon bear zuen gau guztian ernai,</p>
<p>baldin makillaz joka ez bazuen ill nai.</p>
<p>Ikusi zuenean bizi-modu ura,</p>
<p>esan zuen: «Ez naiz ni emen egon gura».</p>
<p>Irten ta sartutzen da beste etxe batean,</p>
<p>eutsi eta ipintzen dute an katean;</p>
<p>jiraka ta biraka goiz guzti guztian</p>
<p>egunoro zebillen torna-burruntzian.</p>
<p>Ez zitzaion iduri txit gogorra lana,</p>
<p>baña bai ikusi ta ezer ezin jana;</p>
<p>batez ere linburtzen zuen, arikiak</p>
<p>burruntzitik botatu oi zuen usaiak.</p>
<p>Iñolaz ezin zuen bizi au eraman,</p>
<p>iges egiten du ta ez daki nora joan.</p>
<p>Badabill orrotz-onontz karrikaz karrika,</p>
<p>eziñ arki dezake iñon etxerika.</p>
<p>Sartzeko egiten du askotan alegiñ,</p>
<p>baña jarraitzen diote erratz-makillekiñ;</p>
<p>onela dabillela, Turko azkenean</p>
<p>gizon zar itxu batek artzen du etxean.</p>
<p>Nausia asten zaio festa asko egiten,</p>
<p>txutika ipiñi ta dantzan erakusten.</p>
<p>Txakurra eroturik zegoan guztia,</p>
<p>topatu zualako alako nausia.</p>
<p>Nekeak ekartzen du jateko gogoa,</p>
<p>arratsean gose zan txit Turko gaisoa;</p>
<p>gosea kendutzeko, aren afaria</p>
<p>izan zan arto-zaiez egindako ogia.</p>
<p>Usai egin ta Turko zijoan atzera;</p>
<p>itxuak deitzen dio: «Atorkit onera!».</p>
<p>Turkok ikusi zuen zabalik atea,</p>
<p>indarka autsi nairik asten da katea;</p>
<p>baña itxuak zeukan gogorki loturik;</p>
<p>ez zan iñolaz ere igesi joaterik.</p>
<p>Makil-joka itxuak zuen elbarritu,</p>
<p>intziriaz gaisoa antxen zan gelditu,</p>
<p>esaten zuelarik bere barrenean:</p>
<p>«Ez banintzan kontentu lenengo etxean,</p>
<p>gosez ill bearko det eta makil-pean.</p>
<p>Itxu zakur-iltzalle madarikatua,</p>
<p>ire eskuetan dek gaur nere patua.</p>
<p>Ongi bertatu zaidak, izanik txakurra,</p>
<p>nere nausi onentzat ninduan makurra.</p>
<p>Ikus bezate nigan nere antzekoak</p>
<p>zer azken pin daukaten ni bezelakoak,</p>
<p>sinisturik txakurren zori ona dala</p>
<p>izatea etxean beti sei leiala».</p>
<p><hi rend='Bold'>BELEA ETA AXERIA</hi></p>
<p>Aritz mehe eta luze baten gain-gainean</p>
<p>bele bat ikusi dut gan dan egunean.</p>
<p>Bere mokoan zuen gasna bat andia,</p>
<p>borda-leiho batetik ebatsi berria;</p>
<p>axeri bat ialki zen oihanen artetik,</p>
<p>eta iragaiten zen aritzen azpitik;</p>
<p>fite zuen gasnaren usaia senditu</p>
<p>eta gorat begira bertan zen gelditu.</p>
<p>Ikusi zuenean ain gasna andia,</p>
<p>ebastea zen aren desira guzia.</p>
<p>Dago aritz azpian gaisoa geldirik,</p>
<p>gasna nola ebatsi zeiñ asmaturik.</p>
<p>An gorat igaiteak, bere artean dio,</p>
<p>igaiten banauk ere ez dik deus balio,</p>
<p>zeren, nik nai banuke arganat gorat ioan,</p>
<p>gasna belearekin ioanen duk airean;</p>
<p>zerbait bertze gauzarik bear duk asmatu;</p>
<p>ba, ba oraindika zaidak gogoratu;</p>
<p>ene gogoratzea anitz ederra duk;</p>
<p>beleak daukan gasna sarri nerea duk.</p>
<p>Bertatik asten zaio beleari deitzen:</p>
<p>«Aspaldian, maitea, ez zaitut ikusten;</p>
<p>sinistatu nazazu, zeren diot zinez,</p>
<p>pena andi bat nuen ote zeunden miñez.</p>
<p>Ez da denbora asko guk gure etxean</p>
<p>erraten genduela elkarren artean:</p>
<p>Lastima izanen da auzoko belea,</p>
<p>orren gazte delarik, gaisoa hiltzea.</p>
<p>Sinistatu nazazu: dudarika gabe</p>
<p>egaztien artean zu zare errege,</p>
<p>luma bezin ederra badezu kantua;</p>
<p>ala dezun edo ez or dago kontua,</p>
<p>zeren guk ez zaitugu aditu kantatzen,</p>
<p>behinez zure kantuaz ez naiz ni oroitzen».</p>
<p>Aditu zuenean laudorio eztia,</p>
<p>orra nun zoratzen dan belea guztia.</p>
<p>Kantatzeko idiki ondoren mokoa,</p>
<p>aren gasna lasterka lurrera an doa.</p>
<p>Axeriak irriaz omen zion deitu:</p>
<p>«Orren kantu ederrik ez dut nik aditu!</p>
<p>Yinko onak dizula zuri osasuna,</p>
<p>zure kantu eztia, zure edertasuna.</p>
<p>Anitz kontent izanen naiz nere aldetik,</p>
<p>sabela beterika nik zure mokotik».</p>
<p>Axeria an gan zen bere gasnarekin,</p>
<p>gelditurik belea sabel utsarekin.</p>
<p>Laudorio falsoa duenak sinesten,</p>
<p>onelako enganoak ditu eramaten.</p>
<p><hi rend='Bold'>EULIAK ETA EZTIA</hi></p>
<p>Agirian badago, berekin eztiak</p>
<p>bereala an ditu millaka euliak.</p>
<p>Jaten asitzen dira ain nabarbendurik,</p>
<p>non gelditu oi dira preso oñetatik.</p>
<p>Au berau gertatzen da, naiz izan guria;</p>
<p>ori aberetxoen itsumen andia!</p>
<p>Laster galdu oi dute gaisoak bizia,</p>
<p>batetan irintxi naiz janari guztia.</p>
<p>Au egiten balute euliak bakarrik,</p>
<p>ez litzake, kristabak, zer izan penarik;</p>
<p>baña gizonak ere, abereen gisa,</p>
<p>begiak itsuturik munduan gabiltza,</p>
<p>janean, edanean osasuna galtzen,</p>
<p>geiegi biziz beti bizia laburtzen.</p>
<p>Eskarmenta gaitezen eulien buruan,</p>
<p>lezioak artuaz al degun moduan.</p>
<p>Luzaro eta ongi nai badegu bizi,</p>
<p>gaztetandik beagu zentzuz ongi jantzi.</p>
<p><hi rend='Bold'>ARTZANORA ETA OTSOA</hi></p>
<p>Otsoak, zijoala bein mendia gora,</p>
<p>topoz-topo arkitu zuen artzanora.</p>
<p>Gelditzen dira biak elkarri begira,</p>
<p>ez batak, ez besteak, ez nairika jira.</p>
<p>Egoteaz bakoitza nekatu zanean,</p>
<p>beldurra zeukatela lotsaren ordean,</p>
<p>asi ziran egiten elkarri agurra,</p>
<p>lenbizia otsoa, azkena zakurra.</p>
<p>«Goiz abill, mutill —dio otsoak esaten—,</p>
<p>ez aut nik maiz onela bakarrik topatzen,</p>
<p>artaldea utzirik mendi oiek gora;</p>
<p>Zer pensamentu-mot gaur zaik iri gogora?».</p>
<p>«Pozik esango diat —artzanorak dio—,</p>
<p>nere pentsamentuak deus badu balio;</p>
<p>etorri nauk, ni, mutill, gaur ire bidera,</p>
<p>erakeri andia dala esatera</p>
<p>beti gu ibiltzea elkar persegitzen,</p>
<p>eta lepo ondotik letagiñak sartzen.</p>
<p>I aizen bezin mutill gogorra izanik,</p>
<p>ez ioke ardiai egin bear gaitzik;</p>
<p>aitor zak dala gauza txit lotsagarria</p>
<p>otsoak izatea etsaitzat ardia.</p>
<p>Iretzat dituk askoz kontresta obeak</p>
<p>artz eta kata-motzak eta basurdeak.</p>
<p>Au egiten bauke, etsairika gabe,</p>
<p>izan gindezkek biok egun onen jabe».</p>
<p>Arrazoi aundia dek —dio erantzuten—,</p>
<p>eta bertatik diat nik itza ematen</p>
<p>ez dituztela ardi eta arkumeak</p>
<p>beteko berriz nere tripako esteak».</p>
<p>Onela itzegiñik bi adiskideak,</p>
<p>joan ziran segituaz atzerontz bideak;</p>
<p>baña, utzirik artzak eta katamotzak,</p>
<p>otsoak sartzen zizten ardiai ortzak.</p>
<p>Maiz badirade ere sermoiak aditzen,</p>
<p>jatorrizko griñai ez oi zaie uzten.</p>
<p>Artzaiak zeukazkiten mendian zepoak,</p>
<p>otso gaizto andi bat arrapatzekoak;</p>
<p>artzanorak zebiltzan gañera or-emen,</p>
<p>non ta nola otsoa atzemango zuten.</p>
<p>Onek jaten zizkaten ziran arkumeak,</p>
<p>eta arras galtzera zoaien artaldeak.</p>
<p>Otsoak ta artzanorak elkar topoz-topo</p>
<p>egin ondoren, daude nork nori erasoko.</p>
<p>Biak ziraden guztiz mutil balienteak,</p>
<p>faltarika egiten ez zien korajeak.</p>
<p>Esaten dio otsoak: «Mutill zertarako</p>
<p>zioagu elkarri orain erasoko?</p>
<p>Obea dek guretzat askozaz pakea,</p>
<p>ez burruka asi ta elkar puskatzea».</p>
<p>«Arrazoi dek —zakurrak dio erantzuten,</p>
<p>eta modu onetan dio itzegiten—:</p>
<p>Niri iduritzen zaidak gauza itsusia</p>
<p>orrela ibiltzea otso indartia</p>
<p>iltzen bildots umil ta kulparik gabeak,</p>
<p>ta galtzera botatzen arras artaldeak.</p>
<p>Badituk basoetan artz ta basurdeak,</p>
<p>ik dean famarentzat askozaz obeak.</p>
<p>Ez dituk, mutill, berdiñ ire letagiñak</p>
<p>arkume ikarakor gaisoentzat egiñak.</p>
<p>Zenbat eta etsaia izan gogorrago,</p>
<p>anbat gure fama dek askoz andiago.</p>
<p>Ez dik sekulan, mutill, ire balentiak</p>
<p>ibilli bear iltzen bildots ta ardiak;</p>
<p>ori dek beldurti ta ergalen kontua,</p>
<p>aitortuko dek dala au ezin ukatua».</p>
<p>Arrazoia zuela txoilki aitorturik,</p>
<p>otsoa apartatu zan artzanoragandik.</p>
<p>Jakiten dute artzaiak egin zan pakea,</p>
<p>ikusten dute doala galtzen artaldea,</p>
<p>zeren ez dio uzten otsoak griñari,</p>
<p>jaten dizte egunean bildots bat edo bi.</p>
<p>Amorraturik jartzen dirade gaisoak,</p>
<p>saldu dituelako zakur pikaroak;</p>
<p>artzen du eskuan batek bere garrotea,</p>
<p>besteak makilla ta besteak katea;</p>
<p>erasotzen diote guztiak batetan,</p>
<p>ez dago zer esanik batere onetan;</p>
<p>ain gogotika dute astintzen zakurra,</p>
<p>non austen diozkate ankak ta bizkar-ezurra.</p>
<p>Otsoak ez bazuen ebatsi bildotsik,</p>
<p>arrazoi zan bezela, geiago artaldetik,</p>
<p>ez ziraden makilla eta garrotea</p>
<p>puskatuko, ez ere burnizko katea,</p>
<p>zakurrari gañean ezur ebakitzen,</p>
<p>eta gizagaixoa joka illik uzten.</p>
<p>Baña otso gaiztoak, pakea azturik</p>
<p>eta betiko griñaz arras garaiturik,</p>
<p>jaio ala arkume zuen arrapatzen,</p>
<p>eta artalde guztiak zijoan akabatzen.</p>
<p>Griña gaiztoak badira gaztetandik artzen,</p>
<p>bizia dan artean ez dirade uzten.</p>
<p><hi rend='Bold'>MENDIAK AURGITEN</hi></p>
<p>Turmoiak ortik eta tximistak emendik,</p>
<p>zeuden jende guztiak ikaraz beterik,</p>
<p>pensatzen zuelarik nork bere buruan</p>
<p>azken juizioa ote zan orduan.</p>
<p>Dakazkite onetan zorion berriak,</p>
<p>aurregiten daudela auzoko mendiak.</p>
<p>Ikarak utzi eta jendea zegoen</p>
<p>zerk aien sabeletik jaio bear zuen.</p>
<p>Noizbait badator bada lasterka gizon bat,</p>
<p>jaio dala esanaz sagu txikitxo bat.</p>
<p>Au da gertatzen dana askotan munduan</p>
<p>gauza miragarri bat uste dan orduan.</p>
<p>Urrutiko intxaurrak soñuak andiak</p>
<p>egiten oi dituzte, izanik txikiak.</p>
<p><hi rend='Bold'>AIZKORA ETA KIRTENA</hi></p>
<p>Egurgille bat zoan mendiak barrena,</p>
<p>eta galdu zitzaion aizkora-kirtena.</p>
<p>Berri bat egiteko arbolai zien</p>
<p>adartxo bat eskatu; eman nai ez zien.</p>
<p>Arteak zeña bait-da asko bizi naia,</p>
<p>kupiturik ematen dio kirten-gaia,</p>
<p>ustez ezaguera izango ziola,</p>
<p>eta beñere gaitzik naiko ez ziola;</p>
<p>baña kirten berria ozta zion jarri,</p>
<p>golpeka azten zaio bertan arteari.</p>
<p>Orduan arteari ziozkan lizarrak,</p>
<p>guztia larriturik, egin deadarrak,</p>
<p>esaten ziolarik: «Narratzar astoa!</p>
<p>Ez diguk gaur ik egin serbitzu gaiztoa!</p>
<p>Igandika asi dek eskerrak ematen,</p>
<p>ire astakeria ongi dek pagatzen;</p>
<p>ala ere bakarrik pagatzen bauke,</p>
<p>gaitz erdia besterik izango ez uke;</p>
<p>baña, lastima dana, baso au guztia</p>
<p>geldituko dek sarri arras ebakia».</p>
<p>Etsaiari laguntza dionak ematen,</p>
<p>orrelako eskerrak oi dizkik izaten.</p>
        </body>
      </text>
    </group>
  </text>
</TEI.2>

