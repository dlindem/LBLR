<!DOCTYPE TEI.2 PUBLIC "-//TEI P4//DTD Main DTD Driver File//EN"
                       "http://www.tei-c.org/P4X/DTD/tei2.dtd" [
   <!ENTITY % TEI.prose    'INCLUDE' >
   <!ENTITY % TEI.linking  'INCLUDE' >
   <!ENTITY % TEI.analysis 'INCLUDE' >
   <!ENTITY % TEI.figures  'INCLUDE' >
   <!ENTITY % TEI.XML      'INCLUDE' >
   <!ENTITY % TEI.extensions.ent SYSTEM 'http://www.tei-c.org/Lite/DTD/teilitex.ent' >
   <!ENTITY % TEI.extensions.dtd SYSTEM 'http://www.tei-c.org/Lite/DTD/teilitex.dtd' >
]>
<TEI.2>
  <teiHeader>
  <fileDesc>
     <titleStmt>
        <title>Auñemendiko lorea</title>
        <author>Domingo Agirre</author>
        <respStmt>Ez dauka</respStmt>
     </titleStmt>
     <extent>32.857 hitz, 249.337 karaktere</extent>
     <publicationStmt>
        <publisher>Klasikoen Gordailua [http://klasikoak.armiarma.com/]</publisher>
        <distributor>Estrata Liburuak S.L.</distributor>
        <address type='email'>klasikoak@armiarma.com</address>
        <idno type='ota'>AgirreDLorea</idno>
        <availability status='free'>Erabilpen librekoa; honoko helbidean topa daiteke (HTML, RTF eta PDF formatuetan): http://klasikoak.armiarma.com/idazlanak/A/AgirreDLorea.htm</availability>
        <date>2006</date>
     </publicationStmt>
     <sourceDesc>
        <bibl>Iturria: Auñemendiko lorea, Domingo Agirre. Auñamendi, 1966</bibl>
        <notesStmt><note>Iturburuen datazioa: 1898</note></notesStmt>
     </sourceDesc>
  </fileDesc>
  <encodingDesc>
     <projectDesc>Euskal literaturako testu klasikoen bilduma da KLASIKOEN GORDAILUA; testu hau berorren parte da</projectDesc>
     <refsDecl>
        <p>MENTIONED etiketa egilearenak ez diren hitzak markatzeko erabili da: hitzaurreak, aipuak, iruzkinak, e.a.</p>
    </refsDecl>
     <classDecl>
        <taxonomy id='generoa'>
            <category id='G-0'><catDesc>sailkatu gabea</catDesc></category>
            <category id='G-ANT'><catDesc>Antzerkia</catDesc></category>
            <category id='G-BER'><catDesc>Bertsoak</catDesc></category>
            <category id='G-ERL'><catDesc>Erlijioa</catDesc></category>
            <category id='G-NAR'><catDesc>Narratiba</catDesc></category>
            <category id='G-POE'><catDesc>Poesia</catDesc></category>
            <category id='G-SAI'><catDesc>Saiakera, kronika, artikuluak...</catDesc></category>
        </taxonomy>
        <taxonomy id='garaia'>
            <category id='M-0'><catDesc>sailkatu gabea</catDesc></category>
            <category id='M-16'><catDesc>XVI. mendea</catDesc></category>
            <category id='M-17-1'><catDesc>XVII. mendea - 1. erdia</catDesc></category>
            <category id='M-17-2'><catDesc>XVII. mendea - 2. erdia</catDesc></category>
            <category id='M-18-1'><catDesc>XVIII. mendea - 1. erdia</catDesc></category>
            <category id='M-18-2'><catDesc>XVIII. mendea - 2. erdia</catDesc></category>
            <category id='M-19-1'><catDesc>XIX. mendea - 1. erdia</catDesc></category>
            <category id='M-19-2'><catDesc>XIX. mendea - 2. erdia</catDesc></category>
            <category id='M-20-1'><catDesc>XX. mendea - 1. erdia</catDesc></category>
            <category id='M-20-2'><catDesc>XX. mendea - 2. erdia</catDesc></category>
        </taxonomy>
        <taxonomy id='euskalkia'>
            <category id='E-0'><catDesc>sailkatu gabea</catDesc></category>
            <category id='E-BAT'><catDesc>batua</catDesc></category>
            <category id='E-BIZ'><catDesc>bizkaiera</catDesc></category>
            <category id='E-BNA'><catDesc>behenafarrera</catDesc></category>
            <category id='E-ERR'><catDesc>erronkariera</catDesc></category>
            <category id='E-GIP'><catDesc>gipuzkera</catDesc></category>
            <category id='E-GNA'><catDesc>goi nafarrera</catDesc></category>
            <category id='E-LAP'><catDesc>lapurtera</catDesc></category>
            <category id='E-NAF'><catDesc>nafarrera</catDesc></category>
            <category id='E-ZAR'><catDesc>zaraitzuera</catDesc></category>
            <category id='E-ZUB'><catDesc>zuberera</catDesc></category>
        </taxonomy>
    </classDecl>
  </encodingDesc>
  <profileDesc>
     <textClass>
       <keywords scheme='generoa'>
         <list><item>G-NAR</item></list>
       </keywords>
       <keywords scheme='garaia'>
         <list><item>M-19-2</item></list>
       </keywords>
       <keywords scheme='euskalkia'>
         <list><item>E-BIZ</item></list>
       </keywords>
     </textClass>
  </profileDesc>
  </teiHeader>
  <text>
    <front>
      <docTitle>Auñemendiko lorea -- Domingo Agirre</docTitle>
    </front>
    <group>
      <text>
        <front>
          <head rend='Bold'>--><p>I</p><--</head>
        </front>
        <body>
<p><hi rend='Bold'>AMA-ALABAK</hi></p>
<p>Gertaera zarren albistarik euki nai badozu, neure irakurle euskaldun biotzeko; len-lenagoko emakume gozo maitagarri bat ezagutu nai badozu, zatoz neugaz batera Frantziaruntz; Au&ntilde;emendi tantaiak igaro daiguzan biok, euskal etxe baten barruan sartu gaitezan (atseden bat egiten bakarrik, zerren gero asko ibilli bearko dogun), eta gauza bene-benetan ikasgarriak ikasten saiatu gaitezan. Bai&ntilde;a nekatuten bazara, eta bide luzeetan ibilteko gogorik ez badaukazu, zagoz geldi-geldirik zeure tokian: zeure gelatik urten baga bear dan guztia ikusiko dozu. Irudimen azkarraren ego zoliak zabaldu ditut, adimenaren argi zerbait erakuslea isioturik daukat, eta emendik prantzez anaien errietarai&ntilde;oko osterea berealaxe egingo dot, ango barri guztiak zuri ekartearren.</p>
<p>Lenago bere izan naz bertan. Ez dago zei&ntilde; erritan esan bearrik: naikoa da euskaldunen lurrean dala iakitea, eta liburutxo onetan esango ditudan gauza guztiak antsi&ntilde;etan gertaurikoak dirala, orain amabi eunkida eta geiago, 638-garren urtetik aurrerantzean.</p>
<p>Nire adimeneko argitxoa ainbeste urte erreskadaren zear barrura sartuko da, gizaldi luzarokoen lai&ntilde;o baltz astun guztiak desegingo ditu, eta gaur barriro ikusi nai nitukean laurka gogoangarriak argi eta garbi erakutsiko deustaz. Ames baten gisara sosmau nituan lenengo, gero paper zarretan egiak dirala ikasi izan dot, eta gaur, irakurlea, oraintsu batean neure begiakaz ikusi banitu legez esango deutsudaz zuri.</p>
<p>Mendi andi biren erdian ibar eder bat nekusan; or eta emen, ibarraren zabalera guztian, mendi-egaletan, mendien gai&ntilde;ean, eta zugatzen azpian euren burua erdi gorderik, etxe txiki txiro eta garbiak; eta nire aurrez-aurre beste etxe zar-zar zabal andi bat, aberats iauregi antzekoa. Arriz egi&ntilde;a zan, bai&ntilde;a ez nire egunetan ikusi ditudan etxeen irudira, pitinga-pitinga, zirika-zirika, astiunearen-astiunez leundutako arriakaz iasoa. Etxe au egiteko ez zan arri-errukirik izan; bai&ntilde;a arri-leunketan argi&ntilde;ak ez ebela lan andirik euki uste dot, bata besteen gai&ntilde;ean ipinten bai bai&ntilde;a: ai&ntilde; ziran andi, desbardi&ntilde;, koskor eta koskaz beteak: malluagaz beste barik landutakoak zirudien. Iaungoikoak badaki iauregi au zer egikeratakoa zan.</p>
<p>&mdash;Goazen barrura ateak eregita dagozan ezkero &mdash;esan neban.</p>
<p>Olesik egin baga, zerren adi&ntilde;ak eta irudimenak ez deutsee i&ntilde;ori olesik egiten; i&ntilde;ok ikusi barik, bada arimako almenak i&ntilde;ok ikusten ez ditu, gizategi andi batean sartuten naz, eta billatuten ditut emakume bi eskuetako lanetan zeregindurik dagozala: emakume bata naikoa zarra, irurogeta amar urte ingurukoa bai, bestea gazte sasoikoa. Emakuma zarrenak idunetik eta berai&ntilde;oko soi&ntilde;eko bategaz gorputz guztia estaldurik eukan, ule zuri ondo orraztuak burustalki zuri garbi baten azpian gordeten zituan, bekoki zabal zimurtsukoa zan, begi andi lei&ntilde;argizkoak malkoz beteak ikusten iakozan, arpegikera guztian emakume on utsa zirudian: andra Luzia zeritxon. Neskatilla gazteak zeruko aingeruen antzeko arpegi biribill gozo leuna eban; gaztai&ntilde;a margoko ule ugari eder, kopeta aldean eta belarrondoetan, berez, egokitasun andiagaz kiskurtua, eta begi baltz batzuk bai! eztitsuagoak ziran Mondarrain mendiko lorarik eztitsuenak bai&ntilde;o; ederragoak goizeko izarraren argitasun biguna bai&ntilde;o; garbiagoak Lami&ntilde;-errekako ur garbi leiarrak bai&ntilde;o, erruezagoak umetxo iaio barri batenak bai&ntilde;o. Ez zan andia, ez zan txikia, ez zan zabala, estua ez zan: dana zan ondo neurtua emakume onetan, eta bere ibillera eta jira-bira guztiak oso lirai&ntilde; eta egokiak izan bear eben.</p>
<p>Ni sartu nintzan une, aida edo liparrean geldirik egoan tinka-tinkaro bere Amari begira, maitasunezko begirada orretan bere gurasoa gorde eta poztu nairik.</p>
<p>&mdash;Zergaitik negar, neure Amatxo, &mdash;esan eban Riktrudisek? (Au da neskatila maitagarriaren izena). &mdash;Zergatik, alabatxoa? &mdash;di&ntilde;o andra Luziak. Ik ondo iakin bear don. Iru egun eta Arnoldo etxera agertu ez dala, eta bildur naz, guda barriren bat or beeko prankotarren kontra asmauta, eure aita euskaldun gudarien buru eta zuzentzaille ipi&ntilde;iko ez ete daben. Eta ez da gaur orain ogetamar urteko gizona. Guda barririk bada, neure senarrak etxetik urtetea ez neuke gura. Bere otsei&ntilde;, morroi eta maizterrak bialdu daizala: ez dau beste batek Arnoldok ai&ntilde;a gizon Euskal-Erriaren alde bialduko; bai&ntilde;a etxeko iauna gelditu deilla etxean, bada etxeak bere zaitzallea bear dau. Ganera, Mendiolako etxe-iaunak euskaldun lurragaitik naikoa egin dau orain artean. Ia bere bizitza guztian euskaldun gizonen nagusi izan da, eta Arnoldok bere sanetako odolagaz ortxe busti dau sarritan gure lurra eta ortxe nunbaiten ikusi ditu iausten bere seme morrosko biak, Ioanes eta I&ntilde;igo, banan-banago mutillak, eure anaiak, Rikitrudis! eure gurasoen poz eta atsegi&ntilde;a ziran ondorengoak. I oraindi&ntilde;o umetxoa intzanan eta...</p>
<p>&mdash;Bai&ntilde;a, nondik, Ama, datorkioz, ai&ntilde; bidebagako gogamenak? Ez da gure Aita etxetik kanpora beste askotan bi eta iru egunean egoten? Ez da lagunakaz eizera ioana izango?</p>
<p>&mdash;Ez, enetxoa. Ez da ire Aita aspaldietan eizera ioan. Nire gizona atzo goizeko umea ez da: bere lepo gai&ntilde;ean larogei urte daroaz, asko nekatua dago, eta gordin itxurea badauka bere, ez dago gordi&ntilde;ik biotzean ez bada. Bai i&ntilde;oiz eizera. Ai orduan! Azkarrak ziran Arnoldoren ankak, argia eta itzala batean bere begia, gogorra bere besoa, beso gogorrik gure mendietan bazan. Zenbat abere ikusi ete dira ire Aitaren aizkorapean! Gure oi&ntilde;en azpian daukaguzan naurrak zerbait esaten deuskune. Artza bazan, otxoa bazan, basauntza ban, etxe onetara eiza ugari betorren orduna. Arnoldo, seme biakaz, emen inguruko larrabere guztiak amaituteko naikoa zan; bai&ntilde;a lagun asko etorten iakozan etxera, eta or ibillten ziran aldra andiak, oiuka, deadarka, garrasika, mendirik mendi, ibarrik ibar, basorik baso, euritan eta edurretan, zeru garbian eguzki ederra agertzen zanean legez bardi&ntilde;, eguna bai&ntilde;o lenago iagita gabeko orduetarai&ntilde;o. Urteak dira orrelango barallirik etxean sosmau ez dodala, urteak abere naurririk Mendiola sartu ez dala. Dana dago emen zarra, etxea eta etxekoak, eu izan ezik, Riktrudis. Gure semeak il ziranezkerotik, Aita zarrak zankoa loturik dauka etxean, zu ikustean dauka bere poztasun bakarra, eta ez dau etxetik urteten zeregi&ntilde; andi eta premi&ntilde;azkoren batek deitu ezik. Eta orduan bere beti bialtzen dau norbait non eta zetan dabillen esatera. Larunbat goizean, eu elizan intzan bitartean, Ozinbelzko Otxoaren morroi bat etorri iakon eske, ixil-izketan egon ziran biak, eta ioan ziran, neuri agur bat egin baga, eta euri bere ez, Riktrudis! Astelen arratsaldean gagoz, eta ez da i&ntilde;ondik agiri, ezeren barririk ez da. Zer deitzan?</p>
<p>&mdash;Deitzot, Ama, gudarik dan edo ez dan ziartu ez dakigula, eta balitz bere, ez litzatekela izango Mendiolako Arnoldo, larogei urteko gizona, euskaldun gudarien burutzat iarriko leukeena. Euskal-Erriak badaukaz gizon goiendeko zintzoak: ara or Saratzupeko Lope, indarra besoan, argitasuna adi&ntilde;ean, sua eta garra berengandeko biotzean daukazana: ara or Ametzuko Gaispar, gizon leiala eta zuzendari burutsua: ara or Etxegoieneko zaldun gazte azkar eta izen andikoa; ara or Diego Etxalar eta Urdatzko Gonzalo napartarren gidari errimeak: ara or...</p>
<p>&mdash;Alperrik diardun, Riktrudis. Esan dozan eta esango dozan gizon guztiak bai&ntilde;o izen andiagokoa da ire Aita, eta orregaitik, eta zartasunari emen gordeten iakon begiruneagaitik, berak nai badau, euskaldun gerralarien zuzentzaillea Mendiolako Arnaldo izango da. Eta nik neure senarra ondo ezagututen dot.</p>
<p>Guda barri bat ostera, gure artean, guztiz erraz sortuten dan gauzea da. Eun urte oneetan guda bat amaitu orduko beste bat asi oi daroagu, or beeko prankotarrakaz, gu menderatu eta euren legeen azpian ipi&ntilde;i gura gaituelako. Ora&ntilde; berrogeta amaseiren bat ure 581garrengoan, iatzi ziran menditik gureak, otso amorratuen antzera, eta eroan zituen arerioak beterritik zear igesik gure lurretatik kanpora, artalde bat euren aurrean otsoak eroan oi daben era berean. Txilperiko II-garrena bialduta, Bladastes dukearen agindupean etorri ziran barriro: ugari etorri ziran, txi&ntilde;urriak bai&ntilde;o ugariago, gure mendietatik euren etxadietarako zerbait eroateko asmoetan: bai&ntilde;a txi&ntilde;urriak baizen erraz euskaldunen oi&ntilde;azpian zapalduak izan ziran, eta Bladastesek galdu zituen betiko bere agintea eta bere izen andia. Bosteun eta larogeta seigarrengo urtean egin zan beste sarrera on bat; eta bosteun eta larogeta zortzian beste bat, gogorragoa eta obea, bada gureak eldu ziran Adurren ertzerai&ntilde;o: an ikusi eben alkar Teobaldo dukearen ienteak eta eure Aitaren agindupekoak, an ezagutu eben Teobaldorenak zenbaterai&ntilde;okoa zan menditarren besoa. Bai&ntilde;a ezin eben etsi: bosteun eta larogeta amalauan, Txildeberto Erregearen seme Teodoreto eta Teodoriko agertu iakozan ostera bere, i&ntilde;oiz baizen indar geiagogaz, euskaldunai arpegi emotera: gureak ustakida geiegian egozan, eta ez ziran batu garaian eta bear ziran ai&ntilde;an, eta prankotarren odolagaz erreka zabal gorriak egin bazituen bere, menderatuak zian ziran. Euskaldun bakotxak eun prankotarren kontra iardun eieban, eta milla listor bere, artz andi bat itoteko maikoa dira, guztiak bat egin ezkero. Orduko naigabea gizonen artean zer zan! Orduko negarra emakumeetan zelangoa!</p>
<p>Egia esateko, ez ziran gero prankotarrok euskaldunakaz ain gaizki akindu: Jenial kondea izan zan emen erbestetarrak ipi&ntilde;iriko agintaria, eta urte batzuetan beragaz bakean bizi izan gi&ntilde;an. Baina ez luzaroan. Etorri iakun gero beste agintari barri bat, <hi rend='Italic'>Aighinam </hi>izenekoa, Sajontarra. Aserretu ziran gureak gizon orregaz, eta asi ziran errierta barriak. Aighinam gizon gogora zan, eta gogorrean gura eban agindu, bai&ntilde;a euskaldunagaz gauza on gitxi atera leike gogorrean. Aighinam kendu ebenean, bialdu euskuen Amando, gizon zuzuna, ona, eta euskaldunakaz gauza askotan bat egiten ekiana. Alanda guztiz bere, beti izaten genduan zerbait: ez zan Amando iatorriz euskalduna, eta emen, euskalduna izan ezik, atzerriko agintariakaz, doneak izanda bere, ez da egundo gauza onik izan. Oraingoa bere ez da ain txarra, bai&ntilde;a zerbait badarabilgu beragaz. Gaur goizean Pedro Mari gure otsein zar eta leialari deitu deutsat, Arnoldoren barriak iakitearren, eta Pedro Marik esan deust guda-zurrumurroa badala, zerren Ozinbelzko iauregian daukeen batzar bat euskaldun agintari askok eta Erebi mendirontz inguratu diran, Otxoak deituta, Urri&ntilde;a, Ziburu, Donibane, Getari, Bidart eta beste itxasaldeko iente biziak; eta beste aldetik, Ustaritz, Aitz-barren, Kanbo, Ezpeleta, Ioldi, Donesteban, Donibane, Garazi eta beste erri askotako mutill sendoak.</p>
<p>&mdash;O! Zer negargarria dan, Ama, gizonak, anaiak izanik, alkarregaz beti gudetan ibiltea.</p>
<p>&mdash;Ez dakin ondo, Riktrudis, zenbaterai&ntilde;o dan negargarria; ez dakin zein otza, zein bakarra gelditzen dan etxea, etxeko iauna gudetan dabillen bitartean! Zein luze eta tristeak izaten diran guda eretiko orduak bakartadean dagoanarentzat! Bai&ntilde;a nai eta naiezkoa da gu azpiratzera datozenen kontra guda egitea. Zek dakarz gure mendietan iente arrotzak? Zer galdu iake basoan? Zer deuseegu zor? Ezer galdu badabe, emongo iake billatzen dogunean: ezeren zorrik basdaukagu, emongo deutsago arpegia zorrari; bai&ntilde;a gure ekandu zar, oitura on eta txaboletako ienteai itxi daioela bakean: bego geldirik arrano goitarren abia, arpegiko narrua bere erpe gogorraren artean itxi gura ez badabe ikutzailleak; itxiu geldirik arkaitz-zuloetan bizi dan otsoari, bere agin artean zatitua izan gura ez badau prankotarrak. Bizi bitez arrotzak ordu onean euren erri beietan nai daben erara; bai&ntilde;a itxi daiguela guri gure baso-errian. Beian betarrak, goitarrak goietan, bakoitza bere tokian.</p>
<p>Emengo emakume bakotxa leioi eme aserratua bi&ntilde;o aserreago iarten da erbestetar gudaria ikustean. biotzean naigabea eta begietan malkoa dodazala, neuk, Riktrudis, neuk berotu ditut askotan etxe onetako gizonak erbestetarren kontra ioan eitezan; neuk, emakumea, emaztea, gurasoa, Ama izanik! neuk biraldu ditut prankotarren kontra neure senar maitea eta neure seme kutunak.</p>
<p>&mdash;Arriturik nauka, ama, zuk Euskal-Erriari izan deutsazun maitetasunak.</p>
<p>&mdash;Bai&ntilde;a gaur, &mdash;iarraitu eban andra Luziak, Riktrudisen esanari iaramonik egin baga&mdash;, negar asko egi&ntilde;a nazalako, edo neure sanetan odolak otzitu iatazalako, edo eu, Riktrudis, lurrean bakarrik gelditu ez adin, edo etxaki&ntilde;at nik zegaitik; bai&ntilde;a Arnoldo gurea emengo gudarien aurretik ioatea ez neuke nai.</p>
<p>&mdash;Ez da joango, Ama, ez da joango. Neuk dakit.</p>
<p>&mdash;Ez dala ioango, Riktrudis? Euk daki&ntilde;ala?</p>
<p>&mdash;Bai amatxo... Zeure baimenik baga, etxe onen pozerako eta gure arimen bakeagatik gauza onetan sartu banaz, parkatu bear deustazu. Lau ordu badira Pedro Marik Ozinbeltzerontz neure aginduz urten dabela, Mendiolako iaunari esatera, guda barririk bada, ez dedilla guda orretan sartu, bada ez daukala iatorri zuzenik. Zeuk esaten deustazu, Ama, nire Aitak maite nabela, ni ikustean daukala bere poztasun bakarra, neuk bere badakit Arnoldo zarraren biotz lei&ntilde;argiak zenbaterai&ntilde;o naben maite, bere mingoztasunen eztigarritzat naukala, bere aingeru iagole zerutarkotzat, milla bidar adierazoten emon deustanez. Orregaitik, bada, nire esanak beragan indar piska bat eukiko dabela uste dot; bai&ntilde;a ez baleukake bere, badaezpadan bere, eroan dau Pedro Marik beste eginkizun bat... Zeuk badakizu &mdash;iarraitu eban emen Riktrudisek, dana lotsakarturik, arpegia sugarretan eukala&mdash; badakizu zelan Ozinbeltzeko seme nagusiak... I&ntilde;oiz ez deutsat arpegira begiratu, egundo ez dau berba bat nire aotik entzun, kristinauen areiua dalako; bai&ntilde;a gaur bera dala guda onetarako zirikaria aitu dot eta... Pedro Marik esango deutsa, nigaitik ezer egin nai badau Portunek, amatau daiala gudarako sua, edo gitxienez, egin daiala zerbait nire Aita gudara ioan ez dedi&ntilde;...</p>
<p>Riktrudisek berbetan ziardun bitarte guztian, andra Luzia, eskuetako zeregi&ntilde;a itxita, bere alabeari artez artez begira egoan, konkortutako emakume baten antzera. Riktrudisek bere iarduna amaitu ebanean, andra Luziak esan eutsan:</p>
<p>&mdash;Arriturik naukan, neure alabea, ezaut ezagututen. Noiztik eta ona az eu olangoa, Riktrudis? Noiz emon don oinkada bat bakarre eure Amaren baimen baga? Noiztik az ai&ntilde; eurezkorra?</p>
<p>&mdash;Ara, bada, Amatxo, gure etxearen onagaitik, zeu atsegi&ntilde; apur bategaz ikustearren...</p>
<p>&mdash;Bai, bai, ori bai; bein bere ez don, Iaunari eskerrak, gurasoen onerako ez dan gauzarik egi&ntilde;; maite dozuz eta maite abee; bai&ntilde;a zelan sartu az gizonen gauzetan, eta neuk ezer iakin barik?...</p>
<p>&mdash;Ez zaite, Ama, aserratu: egia esagon deutsut, beti legez. Aurrez gogoratu iatan ez iatzula zeuri ondo iritxiko egitera ninoiana eta...</p>
<p>&mdash;Ainbat gaiztoago. Orrek erakutsi bear euanan ez zala ona ik darabilnan asmoa.</p>
<p>&mdash;Asmoa &mdash;parkatu eidazu, Amatxo&mdash; bai&ntilde;a asmoa ontzat euki dot. Guda bat beti da txarra, eta askozaz txarragoa zuzenbidetik ez datorrenean.</p>
<p>&mdash;Eta ik, beastun bagako usakumetxoa, zelan daki&ntilde; guda bat bide zuzenetik noiz datorren? Ori gizonak erabagi bear daben gauzea da, eta emakumeen iritxia iakin bear balitz, irea bai&ntilde;o lenago da eure Amarena, eta neuk esaten deunat bein bere ez dala bide txarrekoa euskaldunak prankotarren kontra asten daben gudea. Riktrudis, ik gaur egin donan lango gauzarik ez dau beste emakume euskaldun batek bere bizian egin. Esango daroe ez daukanala ik eure sanetan arako gure mendiak, gure izate eta izkuntza zarraren alde il ziran anaia erri-zaleen odola.</p>
<p>Andre Luziaren itz-zaparrada guztia irri-barre gozo bategaz entzun eban Mendiolako alaba bakarrak. Bai&ntilde;a bere Amak azkenengo itzak esan zituanean, aingeru zoragarriaren arpegia gorritu zan bat-batera, bere begiak malkoz bete ziran, bere biotza mugidaldatu zan, eta lei&ntilde;argitasun benetakoaren esanakaz erantzun eutsan bere Amari:</p>
<p>&mdash;Ama, ori esaten badabe, ez dabe ondo esango. Beste edozei&ntilde; emakume bestean euskalduna naz ni: neure sanetan neure anaia maiteen odola daroat, Mendiolako etxeko andrearen odola: ez neuke bildurrik izango euskaldun guztien aurretik, Aitaren ordez edo Aitagaz batean, neure erriko etsaien kontra, aizkora bat eskuan dodala ioateko, gure lurra, gure izkuntza edo gure izatea zematuaz baletoz: etsai ugariak ikusi arren nire aurrean, ezlitzateke orduan ikaratuko nire biotza, ez neuke dardararik izango nire besoan iente arrotzaren buruak erdibituteko: nire geien maite nai ditudan arimako ondasunak ostuteko gogoak balekarrez, guda zuzenean iokatuko genduke; bai&ntilde;a ez dago gaur, Ama, olango gauzarik: gizon gaizto batzuen bidebagako andi-nai izateak edo beste batzuen kurruka-egarria, aspaldietako ikusi ezai&ntilde;ak, edo norbaiten umekeriazko eztabaidak, auts artean ia estaldurik egoan su kaltegarria barriro biztu nai dabe. Eta ori ez da ondo: gudara ioan bear da, guda egin bearra nai eta naiezkoa danean, eta ez batek edo bik bere gri&ntilde;a zatar guzitai asete bat emon gura deutseelako. Orregaitik, Pedro Marien bitartez esan deutsat Aitari, gure arimen bakeagaitik, anaia prankotarren kotra ez dedilla ezertan asi, oraingoan beintzat.</p>
<p>Bere alaba ederraren begi ederrak malkoz beterik ikusi zituanean, andra Luziari biotza samurtu iakon, damutu iakozan esanak guztiak, laztanka asteko gogan iatorkon, bere zeregi&ntilde;a alde batera itxi eban, eta, arturik bere iarrilekua, narraska Riktrudisenganai&ntilde;o eroan eban.</p>
<p>&mdash;Ez adi estutu, kutuntxoa, &mdash;zirautsan&mdash; ez adi estutu; danok dakie emen zei&ntilde; etxetako alabea azan, eta zei&ntilde; ona, eta zei&ntilde; ederra, eta. Bai&ntilde;a, Iesus! Iesus! euk bere andiak esaten ditunan. Ez dedilla gure Aita anaien kontra asi! Gure anaiak noiztik ona dira prankotarrok, maite? Noiztik ona? Gure arerioak okerrenak ez dira beti?</p>
<p>&mdash;Ai, Amatxo! Zeu, antxi&ntilde;etarik biotzaren erdian daukazun naigabeak itxuturik ipintzen zaitu. Ondo dakizu, danok Iaungoikoagan anaiak gareala, eta geiago ostera sinekoak dira, eta, euren zorigatxez, euskaldun asko ez oraindai&ntilde;o. Egia da prankotarrak gure arerioak izan dirala gizaldietan; ezbearreko gauza dongeak egin deuskuezala egia da; badakit euskaldun askoren odol garbia busti eta narotu dituala gure zugaztiak, prankotarrak dirala eta ez dirala; badakit eurakgaitik daukagula euskaldun guztiok biotz gaixoa barru-barruan minberaturik; bai&ntilde;a gizon arrotzak azkenengo gudetan egindako marratik kanpora daukaguzan artean, gure ekandu zar eta izateko ereari geiago ikututeko asmorik baga bakean bizi diran bitartean, gu legez kristinauak dirala gogoratu nai dot; neure lenengo urteetatik biotzaren erdian sosmau neban gorrotoaren su-garra amatau gura neuke; Kristo Iaunagan neure anaiak legez begiratu gura deutset prankotarrai, iruntzi-alak iruntzita bere. Kurrukarako gosea Iaungoiko guzurrezkoen erakusten oker bat bai&ntilde;o ez da: parkamenduko erakutsia, Kristo Iaunak zeruetatik ekarri euskun egia zuzena.</p>
<p>&mdash;Ai neure alabea, ez aiz i Ama.</p>
<p>&mdash;Bai&ntilde;a bai kristinaua, eta zeu, Ama izan arren, kristinau benetakoa zara gai&ntilde;era, zeuk uste dozun bai&ntilde;o obea.</p>
<p>&mdash;Itxi daiogun gauza oni bakean, eta esan eidan gudarako bide onen iatorria zelan iakin donan.</p>
<p>&mdash;Bai pozik, Amatxo. Ara bada: gaur goizean, sarri oi dodan legez, Amando apezpikoaren oi&ntilde;etan autorrera on bat egiteko usteagaz, done Pedroren Elizatxora ioan naz. Neure eginkizunak amaitu ondorean, Amando Kristoren erakusleak beragana deiturik: &laquo;Aita non dozu, Riktrudis?&raquo; itandu deust. &laquo;Aita, erantzun deutsat, nire Aita, orain iru egun dala etxetik kanpora dabill, non ez dakit, iauna&raquo;. &laquo;Ozinbeltzeko batzarrean egongo iatzu, beste etxe iauntzetako gizon askogaz batean&raquo;, esan dau Amandok.&laquo;Beraz, &mdash;asi naz ni itaunketan&mdash; euskaldunak zeregi&ntilde; astunen baten gai&ntilde;eko batzarra dauke?&raquo; &laquo;Bai, &mdash;iarraitu dau Amandok&mdash;, bai, eta gauza onerako ez. Lengo baten, prankotar agintari batek eta Ozinbeltzeko Portun seme nagusiak, Aitz-barrenengo Eliza aurrean eztabaidaren bat izan dabe. Prankotarra bere bidean elizara eioan, eta Portun orrek, sinizte bagea eta arroxko samarra zelan dan, fedearen kontra zerbait esan eta barre eta zi&ntilde;uren batzuk egin bear izan eutsazan fedezaleari, eta onek Iesukristogaitik arpegia erakutsi ebalako, alde batera eta bestera gizonak iarrita ukabilkadaren batzuk alkarri emonak izan bear dabe. Ordutik ona, or dabill Portun su eta garrak arturik, euskaldun altsu guztiai deiezka, Aitz-barrenen iazo zana berak nai daben eran guzurrakaz apaintzen, eta alde guztietan deadarka, ez dagola lur onetan gauza onik prankotar guztiak inguruetatik bein betiko kendu baga. Aitz-barrenengo kristinauak Otxoaren mandatariari ez deutse abegi onik egin, bai&ntilde;a beste euskaldun kristinau askok, ez iaki&ntilde;ean, ontzat emoten dabe guda barri gogor bat prankotarren buruko arrotasunak kentzeko (alan di&ntilde;ue), eta ez dakit emen zer gertauko dan, bada guzur-zaleak berenagaz urtetearren asmautako guda bat Iaungoiko egiazkoak ezin leike ezertara bedeinkatu. Nabillen toki guztietan bakezko mandatari naz ni, ez prankotarren aldekoa; (badakizu Dagobertok bere lurretatik erbestetua nazala, bai&ntilde;a alan bere ona besterik ez deutsat opa) ez euskaldunen arerioa: gizon guztiak ditut nik adiskide eta geiago Iesusen adiskideak badira: gizon guztiak gura nituke nik maitetasunezko lokarriakaz alkartu, eta orregaitik eta oraingo aizkorak artzea ondo ez dalako, euskaldun eta prankotarrak alkar barriro io eztaien alegi&ntilde;ak egin bear ditut.</p>
<p>Bart arratsean Ezpeletako Ubero zarragaz egon nintzan, eta gizon arima garbiko aren laguntasuna badaukat, gaur goizean zuen etxera ioateko nengoan, eta poztasun andi bat artu dot zu emen ikusi zaitudanean. Mendiolako etxea izen andikoa da Euskal-Errian, eta etxe orretakoak nai izan ezkero... Arrenez naukazu, bear bada, Riktrudis, Iesusen izenean. Zuk neure lanbidean lagunduko deustazu; ez da alan? &mdash;Pozarren, iauna, &mdash;erantzun deutsat. Niri arrenik egin bearrik ez daukazu: nire arimearen gidari zuzena ia urte bi onetan zu zara, zeure gogoa da nirea, zerren zeure aotik entzuten dodan Iaungoiko maitearena. &mdash;Bai, zure biotzaren barri banekian nik: zuk lagunduko deustazu, bada; bai&ntilde;a zure Amak?</p>
<p>&mdash;Nire Ama ona da, Iauna, &mdash;esan dot. &mdash;Bai, bai, ona da &mdash;iarraitu dau&mdash; badakit ondo, guztiz ondo dakit; bai&ntilde;a prankotarren aldetik ainbeste mi&ntilde; artu dau gaixoak eze... Ara, Riktrudis, Pedro Mari morroi zarra Aitagana bialdu egizu... Amari esan barik. Zure Aitak zure begietatik ikusten dau, eta ona da, eta iakin daienean... Amari gero esango iako.</p>
<p>Onenbestegaz agurtu gara, eta badakizu zeuk gero zer egin dodan. Ondo egin dot, Amatxo? Baietz esan eidazu, eta guztiz atsegindurik ipi&ntilde;iko nozu.</p>
<p>&mdash;Ondo... bai, Amandok esan deunana egia bada... eta egia izango da, apezpiko iaun egizalekoak esan dabenean; bai&ntilde;a ez dakit nik zergaitik naiagoko neukean berak Aitza-barrengo iazoera orren gai&ntilde;ean esan deutsun guztia guzurra balitz. Ain nago prankotarrai buruaren erdian beste zartada bat emoteko gogotsua!... Eta zergaitik gura ete eban Amando iaunak euri emon deunan eginkizun ori ire Amak bereala ez iakitea?</p>
<p>&mdash;Ez dozu igarten, Ama? Len bere esan deutsut bada. Zeure biotzaren erdian daukazun naibageak pranko eta euskaldun arteko gauzak ondo ikusten isten ez deutsuelako.</p>
<p>&mdash;Naibageak itsutua ete nauka bada? Iesus milla bidar! Nik bere, beste gauza guztien gai&ntilde;etik kristi&ntilde;au izatea gura dot ba. Sami&ntilde;ez beterikako Ama Maria, lagun zakidaz!</p>
<p>Zeruetako Iaun Egille ona, parkatu eidazuz neure zorrak, nik neure zordunai parkatuten dautsedan era berean. Bai, mi&ntilde; andia artuten dot, bai&ntilde;a guztiai parkatuten deutset.</p>
        </body>
      </text>
      <text>
        <front>
          <head rend='Bold'>--><p>II</p><--</head>
        </front>
        <body>
<p><hi rend='Bold'>BATZARRA</hi></p>
<p>Ama-alabak Mendiolan itxita, euskaldun gerralari zar batzuk ezagututeko aukerea ez galtzeagaitik, Ozinbeltzera ioan nintzan ni, mendiz mendi.</p>
<p>Errekondo zakon batean egoan Ozinbeltz ketan eta lai&ntilde;otan. Keia, etxe inguruan egozan guda-gizonak egindako suarena zan; lai&ntilde;oa erreka ertzetatik igondako lurrun edo ur zeia.</p>
<p>Otxoaren iauregia egoan tokiak egoki pi&ntilde;iriko izena eban, Ozinbeltz. Bira guztian aldats andia eukan, Nibe ibai alderuntz izan ezik; ipar edo ego-aldetik, ia zutindurik egozan mendietako zugazti aritzez eta artelatzez ondo beteak; eta sasi, lar, ota, errolantz eta beste sastalari mueta askogaz iosirikoak, itzaltasuna emoteko aukeran egi&ntilde;ak zirudien. Basurdeentzat ez zan lekua makala.</p>
<p>Erreka ariari iarraituta bdie ziortxu bat billatu neban, mendian bera. Iatzi nintzan. iauregi-aurrean goitik usten zan bai&ntilde;o toki geiago egoan. Erreka ertzean landa bat dago luze luze iarrita, zabal zabal ez bai&ntilde;a; eta landa orretan, or aldra bat eta emen bestea lurrean erdi etzinda, mutil morrosko eta gizon ederrak ziran geienak! Begi baltz andi bigunak zituen, betazal luze luzeak, bekoki zabal garbiak, ule baltzeran edo gaztai&ntilde;a margokoa lepotik bera, samatik belaunetarai&ntilde;oko soi&ntilde;ekoak uel bategaz gerrian loturik, eta ardi ari edo ule lodiagaz egindako oial zati edo <hi rend='Italic'>mantarrak </hi>berna lodi gai&ntilde;ean. Sendoak zirudien gizonok, bai&ntilde;a bai onak bere: gudetarako egundokoak, bai&ntilde;a etsai menderatuentzat txit onak, onegiak: euren begi gozoak ezin eikien ukatu.</p>
<p>Ikusmiratxoa naz, eta bein banaan gizon aldra guztiak ikusi eta zei&ntilde; aldetakoak ziran iakiteko gogoa neukan; bai&ntilde;a geroago ikustekoan itxi neutsen: lenengo euskaldunen nagusi eta buruak ezagutu gura nituan. &laquo;Egingo neuke &mdash;esan neban&mdash; Ozinbeltz etxe andiko atarian, zugazti intxaur urtetsu orren azpian dagozanak dirala&raquo;. Bai, eurak dira, eta onako aitona zaar ule eta bizar zuridunagaz izketan dagoan ori, Pedro Mari Mendiolako iauna berbera. A ze bepuruak daukazan! A zer sorbaldak! Ez zan ori gaztetan bertan berakoa izango! Bai&ntilde;a urteak urte beti. Azal arrakalatutako arbola zarren antzera zimurrez beteta dago gizagaoxia, eta esku gai&ntilde;etako zan guztiak agirian ikusten iakoz.</p>
<p>Zer ete di&ntilde;ue alkarren artean? urreratu nadin eurakana eta laster iakin neike.</p>
<p>&mdash;Bide onetatik ez datorrela?</p>
<p>&mdash;Alan esan deust, iauna.</p>
<p>&mdash;Eta zelan iakin dau?</p>
<p>&mdash;Amando apezpikoak esan ei deutsa, Aitz-barrengo eliz atarian, Portunek eta prankotar batek eztabaidaren bat izan dabela, Portunek Elizara zioan prankotarrari barre eta zi&ntilde;uren batzuk egin deutsazalako.</p>
<p>&mdash;Prankotarra Elizara ei oalako?</p>
<p>&mdash;Bai, iauna.</p>
<p>&mdash;Elizara ei oalako esan dozu?</p>
<p>&mdash;Bai, iauna, alan esan ei dau apezpikoak.</p>
<p>&mdash;Eta alan izango da. Amando, ondo ezagututen dot neuk Amando, eta badakit gauza bat ondo iakin baga esango ez dabela. Orregaitik Ubero etxe iaun zarrak. Ondo da, Pedro Mari, artuik zer edo zer or nunbaiten, eta ioan adi etxera. Eta Riktrudis da andra Luziari esaiek an nazala biar.</p>
<p>&mdash;Neketan dagoz arek zeu agiri ez zaralako, iauna.</p>
<p>&mdash;Ioadi, ioadi: an nazala biar gaberako.</p>
<p>Berealaxe, beste zeregitxu bat egindakoan.</p>
<p>Banekian nik zerbait iakingo nebala &mdash;ni&ntilde;oan, entzunak entzun nituanean&mdash;. Bai&ntilde;a onara etorri nazan ezkero, gauza guztien barriak artu artean ez dot gelditu bear. Pedro Mari Portunen billa ioango zan, eta nik, ari iarraitu bai&ntilde;o, aitonen esanak entzutea gurago dot.</p>
<p>Ondo ixillik egozan eurak. Bekoki illun asarrezkoakaz, arpegiz arpegi alkarri begiratu baga, bakotxa gogamen desbardi&ntilde;agaz egon balitz legez, danak gauza bat bakarra buruan eukenean.</p>
<p>&mdash;Zertan gara? &mdash;di&ntilde;o onetan Ozinbelzko Otxoak.</p>
<p>&mdash;Nik neure eritxia esan dot &mdash;erantzuten dau Ubero zarrak&mdash;: gizon bik muturketa bat izan dabelako, Euskal-Erri guztia ez da barriro odoldu bear, euskaldunen izenari eta lurrari ikutu eziakonean. Bien artean ondu edo arautu daiela euren eztabaidea; bai&ntilde;a nigana baletor erabagi baten billa, egi zuzenaren alde erabagiko neuke, zei&ntilde; euskalduna eta zei&ntilde; prankotarra dan begiratu barik.</p>
<p>&mdash;Bada nik &mdash;esaten dau, ukabill biak gora iasota, begietatik txipartak dariozala, gizon sendokote moldakatx batek (Diego Etxalar ei da)&mdash; nik, euskaldun bat eta prankotarra burrukan ikusiko banituke, geiagoko barik io buruan eta amaituko neuke erbesteko gizona.</p>
<p>Atserritar guztiak lurpean sartu artean ez dago emen gauza onik.</p>
<p>&mdash;Ondo esana! ondo esana! &mdash;di&ntilde;oe askok.</p>
<p>&mdash;Ubero &mdash;esaten dau astiro astiro Mendiolako iaunak, Diego eta bere lagunen deadarrak aintzakotzat artu barik&mdash;, zure zain egon gara emen ia egun bian, Aitz-barrengo alde orretan zer gertau dan zuk ondoen esango eunskuzulakoan, eta euskaldun batzuk gure ienteari ez deutsago deitu nai izan zure eritxia entzun baga. Etorri zara, nekeztxu, eta ez bestetan oi dozun legez guztiz gogotsua: esan deuskuzu, zure ustez, muturketa bategaitik ez dala euskal mendia odoldu bear barriro; eta gai&ntilde;era, zugana i&ntilde;or erabagi baten billa etorriko balitz, egi zuzenaren alde erabagiko zeunkeala. Itz egiguzu emen argi eta garbi: Aitz-barrengo eliz atarian izandako muturketa orretan, zei&ntilde;en alde erabagiko zenduke?</p>
<p>&mdash;Ez daukat neure gogamena zergaitik estaldu &mdash;erantzun eban Uberok ausardi andi bategaz&mdash; prankotarraren alde!</p>
<p>Uberok itz onek esanaz batera alderdi guztietatik deadarte gogor zarratu bat iagi zan, zutindu zan Otxoa, eta esku bat aizkora-kirtenean ebala eta bestea ukabildurik, Uberori, izugarrizko amorru batean, eta aotik bitza dariola, esaten deutsa: &mdash;Prankotarraren alde eta neure semearen kontra Ezpeletako iauna?</p>
<p>&mdash;Bai, &mdash;iarraitzen dau Ezpeletakoak, bero bero eginda, zure semearen kontra eta egiaren alde. Zure semeak iraindu dau neure Iaun Iesukristo, Iaungoiko egiazko bakarra, eta prankotarrak atara dau Iesukristogaitik arpegia, eta neuk bere bai, emen, edonun, noiz nai.</p>
<p>Iente guztia asi zan gora-goraka eta garraxika, mingai&ntilde; danak i&ntilde;aki&ntilde; eta erasorik oker, gaizto, zorrotz eta mingarrienak esan, eta estarri guztiak oiu eta deadarrik garratzenak bota zituen; etzinda egozan gudari asko euren lekuetatik iagi eta batzarreko nagusien inguruan iarri ziran; eta azkenez, Ozinbelzko txakurrak eurak, zerbaiten perill gaiztoa sosmau balebe legez, asi ziran zaunka-zaunkaka. Zer zan ango lazka eta matasea! Bai&ntilde;a Mendiolako Arnoldo ospatsua iagiten da bere lekutik, urteten dau lagun guztien erdirai&ntilde;o, eskuetako makillea iasoten dau, ixiltzen dira ienteak morroi aserratuak nagusiaren aurrean isiltzen diran antzera, eta bere bizar zuri luzeak dardaraka daukazala, esaten dau gogor eta garbiro:</p>
<p>&mdash;Euskaldunak, ezagututen nazue ni?</p>
<p>&mdash;Bai, iauna, &mdash;erantzuten dabe danak batera.</p>
<p>&mdash;Euskaldun ontzat naukazue?</p>
<p>&mdash;Bai, iauna, Zei&ntilde; obea?</p>
<p>&mdash;Ukatu deutsat nik i&ntilde;oiz Euskal-Erriari nire beso eta nire odola?</p>
<p>&mdash;Ez, iauna, i&ntilde;oiz bere ez.</p>
<p>&mdash;Bada neuk di&ntilde;otsuet, orain batzuek asmau eta asi nai daben guda onetan, nik eta nireak ez dogula aizkora bat artuko, ez dogula arri bat iaurtiko prankotarren kontra, eta guda onetan asten danari begi txarrakaz begiratuko deutsadala. Ondo esan dau Uberok, eta ez daukazue zergaitik aserratu: epaia beti egiaren alde emon bear da, eta Aitz-barrengo gertaldi orretan egia euskaldunaren kontra dago, edo garbiroago esateko, euskaldunarena da errua. Ozinbelzko iauregia ez da Kristoren si&ntilde;izmenekoa, beste euskal etxadi asko ez diran legez, eta iauregi orretako semeak prankotarra kristi&ntilde;aua dalako iraindu dabenean, ni iraindu nau eta beste kristi&ntilde;au asko iraindu gaitu, kristi&ntilde;au bizi eta kristi&ntilde;au il nai dogulako. Kristi&ntilde;au gudalariak, egia iakin dogun ezkero, ez daukagu emen zer egi&ntilde;ik: bakotxa geure etxera goazen eta Iesusen arerioakgaitik erregutu daigun.</p>
<p>Ez eban i&ntilde;ok Arnaldoren kontra itz bat atera: makurtu zituen euren buruak, eta gizon guztiak asi ziran sakabanatuten ixil-ixillik, arimak atsekabez beterik eroiezala: batzuk gudarik izango ez zalako, beste batzu, oraindik euskal mendi ederretan Kristoren etsaiak bizi ziralako.</p>
<p>Bai&ntilde;a ientea zabaldu bai&ntilde;o lenago Otxoak deitu eban: &laquo;Arnoldo, ez zara nire iauregitik era orretan ioango, gaba gai&ntilde;ean dozula. Sinizmenak alde batera bota daiguzan: danok gara euskaldunak, eta alkarregaz sarri Euskal-Erriaren alde iokatu dogunak. Nik eta neureak ikusiko dogu biar zer egin bear dogun; bai&ntilde;a bitartean Ozinbelzko ateak zabalik daukazuz, eta sartuko zara bertan apaitara eta lotara. Eta ez bakarrik zu: sartu bitez gai&ntilde;era euskaldun agintari guztiak: danentzat egongo da zer iana eta nun etzi&ntilde;a, eta baita morroi gudalarientzat bere&raquo;.</p>
<p>&mdash;Mendiolako iaun lei&ntilde;argia &mdash;esaten dau onetan Portunek, i&ntilde;ok uste barik gizonen artean sartuta&mdash; ez naz batzar onetan egon azken artean, eta zure itzak bai&ntilde;o besterik ez ditut entzun. gogortxuak izan dira, bai&ntilde;a alan bere, ez nauzu sumindu. Zeuk nai dozula bere ez naz zugaz aserratuko, Eta gai&ntilde;era prankotarragaz eztabaidak arautu eta zuzentzeko neure besoa da naikoa eta geiegi.</p>
<p>Geiagoko baga, gudalari guztiak zabaldu ziran ona eta orra, batera eta bestera, mar, mar, mar, entzun eta ikusi zituen gauzak bakotxak bere gisara zabaldu eta erabagi naian.</p>
<p>Donibanetar gizon biren esanak bakarrik entzun neban nik.</p>
<p>&mdash;Zergaitik deitzak, Manuel, ain umill eta itz bigunekoa egon dala gaur Portun, Berez ai&ntilde; arro putza izanda?</p>
<p>&mdash;Ez al dakik? Urteak dira gizon ori Riktrudisen atzean dabillela eta...</p>
<p>&mdash;A! Ta, ta, ta...</p>
        </body>
      </text>
      <text>
        <front>
          <head rend='Bold'>--><p>III</p><--</head>
        </front>
        <body>
<p><hi rend='Bold'>IRU ERESI</hi></p>
<p>Askotan esan oi da, eta egia anditzat daukat, lurrean izaten diran gertaera bakotxaren gai&ntilde;ean bere iritxia ez daukan gizon bat bakarra ez dagola, batzuetan emon, erakutsi edo agertu gura ez badau bere. Bai&ntilde;a ez da izaten bakotxak bere adimeneko argi errai&ntilde;oaren indarrez asmau edo billatua. Gizonik geienak beren zentzun guztiak ugarturik legez, eta adimendua lotan edo lizuntzen euki oi daroe, bapere lanik eraginte ez deutselako. Orregaitik euren egikizun guztietarako besteen argibidea eta esana bear izaten dabe geienetan edo beti eta i&ntilde;ok zirikatu ezik ezleukee oinkada bat bakarra egingo.</p>
<p>Zeintzuk dira, gaur dan egunean bertan, gure Euskal-Erri errukarriaren sami&ntilde;ak gozatuteko lanean diarduen gizon berezkor argitsuak? Euskal izkuntza ederraren gai&ntilde;ean bear dan era eta zakontasunbagaz lan egiten daben gizonak zenbat dira? Iru edo lau, edo bost edo sei: edozetara bere gitxi: beste guztiok bataren edo bestearen eritxikoak gara; bai&ntilde;a geure aldetik ondar ale bat ez dogu ipinten...</p>
<p>I&ntilde;oiz bere si&ntilde;istu bagako gauzarik ez eban esango; bai&ntilde;a bai agintarien esana errez si&ntilde;istu, ume batek gurasoarena legez. Eta bein si&ntilde;istu ezkero, olango gizonak si&ntilde;ismenaren alde ipinten dabe laster adimen ugartua, euren biotz andia... eta ukabill gogorra.</p>
<p>Gudari nagusien artean iritxi bi egozan: batzuk guda zorrotz eta ikaragarrizko bat gura eben; beste batzuk (ez geienak, bai&ntilde;a onenak bai), Arnoldok itz egin eban ezkeroztik, barriro gudetan asteko magonean egozala ez eritxoen. Lenengo esan dodan ustekoak ziran Diego Etxalarrek ekarri zituen morrosko gazteak, eta euren guraria ez eben ukatuten. Su andi baten inguruan egozan aldra batean Etxalarren mutillok, beste erri batzuetakoakaz batera, Otxoaren upalategiko sagardauak edaten, eta olango babaguneetan oi dan legez, piska bat birbisturik, batzuk asi ziran eresietan. Orduan, Ustaritsko gizon batek deitu eban: &laquo;Non da Peru padar koblakaria? Datorrela ona, eta esan daigula eresi gozo bat&raquo;.</p>
<p>&mdash;Emen al da Peru padarra? &mdash;itandu eben besteak. Peruk, alargundu zan ezkero, ez dau bere Txoldogaingo txabolatik lagun artera urteten, gertaldi andi batean ez bada.</p>
<p>&mdash;Bai, emen da, &mdash;erantzun eban Ustarits-koak.</p>
<p>&mdash;Datorrela bada, datorrela, &mdash;deadar egin eben guztiak.</p>
<p>Eta esan eta egi&ntilde;, bere eske ioan ziran norbaitzuk, eta ekarri eben laster, beste lagun batzuen artetik, gizon andi, gurgarri, urteakaz makurturiko bat. Txaloka artu eben upalategiko ienteak. &mdash;Ea zarra, zi&ntilde;oen, euskal koblakari maitea, esan eiguzu gauza gozo bat. &mdash;&laquo;Gazte egunetakoa&raquo; &mdash;deadar egin eban batek. &mdash;&laquo;Gudarakoa&raquo; &mdash;beste batek. &mdash;Nai dabena, nai dabena &mdash;ziarduen geienak.</p>
<p>Koblakaririk onenetakoa zan Peru. Bekian biotz samur eta bero bategaz itz egiten, etorkizunaren barriak ezagutuko balitu legez. Igarle baten antzera itz egiten bekian; i&ntilde;oiz bere aotik urtendako itz gorituak euskaldun gudarienak berotu oi zituan: bai&ntilde;a egun guztietan ez da gizona tentun batean egoten, eta egun atan ez egoan Peru gizonen biotzak ausardituteko tentun, gogo edo indarrean.</p>
<p>Koblakaria, inguruko gizonak aora begira iarri iakozala ikusirik, gogamena bere lenagoko egunetara iazoaz, bakartadean itz egingo baleu legez, epel-epel, bigun-bigun, samurtasunik andienagaz, asi zan negarrezko soi&ntilde;uan eresi au esaten.</p>
<p>&laquo;Neure emazte</p>
<p>Manu Mari,</p>
<p>Zei&ntilde;ek ein nau ni</p>
<p>Koblakari?&raquo;.</p>
<p>Zugaz bizi nintzanean</p>
<p>Baserri zar txukunean,</p>
<p>Gorputz sendoa neukan, da</p>
<p>Maitasuna biotzean!</p>
<p>Maite neban emaztea,</p>
<p>Zar zanean naiz gaztea.</p>
<p>Maite neban! Eta nintzan</p>
<p>Era berean maitea.</p>
<p>Gorputzean odolak otz,</p>
<p>Buru zuri eta azur zorrotza,</p>
<p>Gaur... bakarrik bizi naz ni</p>
<p>Neure errian bertan arrotz!</p>
<p>&laquo;Neure emazte</p>
<p>Manu Mari,</p>
<p>Zugaitik naz ni</p>
<p>Koblakari&raquo;.</p>
<p>Peruk, biotzak bear eban antsikaitza legez, bere lenengo eresi edo kantua amaitu ebanerako, entzule asko batu iakozan, eta norbaitzuk samurturik gelditu ziran. Gizon gazte batek ipi&ntilde;i eban koblakariaren eskuetan sagardaoz beterikako olezko ontzi bat, Peruri esanaz:</p>
<p>&mdash;Iazu eta edaizu, lagun zaarra, eta zeure naigabeok alde batera itxizuz. sarrera ona egin dozu, beti legez, bai&ntilde;a bigunegi edo, samurregi edo, ez dakit nik zer esan bere. Ezgaikezuz geiegi oillotu, biar edo etzi i&ntilde;oiz bai&ntilde;o gogorragoak izan bearko dogu eta. ea, esaiguzu gudarako eresi bat. &mdash;Peruk, zurezko ontzia eskuetan ebala, ezpanetara eroan barik, zeruruntz begira, danon erdian, suaren garrak eta biotzeko mugidaldeak gorri-gorri eukala, asi eban bigarre eresia:</p>
<p>&laquo;Neure emazte</p>
<p>Manu Mari,</p>
<p>Zugaitik naz ni</p>
<p>Koblakari&raquo;.</p>
<p>Bai&ntilde;a zu baizen obeto</p>
<p>Maite dot neure mendia,</p>
<p>Euskaldunen iaioleku</p>
<p>Eta aitona zarren obia.</p>
<p>Arrotza emen ikustean</p>
<p>Zaunkaz oi da zakurdia,</p>
<p>Perill ordu estuetan</p>
<p>Erestun koblakaria.</p>
<p>Ta eresiak berotzen dau</p>
<p>Euskal baso-gudaria,</p>
<p>Ta zaukatik ez dago urri&ntilde;</p>
<p>Zakurraren ainkadia...</p>
<p>Zenbat bidar urratu dot</p>
<p>Oiuka neure eztarria!...</p>
<p>Ozinbeltzek, zenbat bidar</p>
<p>Entzun dau nire irrintzia!</p>
<p>Zenbat aldiz berotu dot</p>
<p>Euskal gizonen biotza!</p>
<p>zenbat bidar ikusi dot</p>
<p>Nire ondoren eriotza!</p>
<p>Zenbat aldiz odoldu dot,</p>
<p>Neure aizkora zorrotza!</p>
<p>Zenbat aldiz amaitu dot</p>
<p>Bizar gorridun arrotza!</p>
<p>Zenbat bidar ikusi dot,</p>
<p>Gure mutill menditarra,</p>
<p>Besoetan ipi&ntilde;iaz</p>
<p>Ekaitz guztien indarra!</p>
<p>Begietan tximistea,</p>
<p>eta infernuko su eta garra,</p>
<p>Eta aren aurretik igesi</p>
<p>Mendiz beera prankotarra.</p>
<p>Ori, ori, koblakaria &mdash;zi&ntilde;oen Otxoaren mendekoak eta Portunen adiskideak&mdash; ainka eta zaunka, ikaratu eta zatitu eta ian eginb ear ditugu prankotarrak ostera bere. Aurrera, Peru! Aurrera, zarra!</p>
<p>Gaur naz zarra, eta atzo gazte!</p>
<p>Zein arin doian guztia!</p>
<p>Bitartean idoro dot</p>
<p>Urtien erakutsia.</p>
<p>Gaur badakit ez dala ondo</p>
<p>Zentzun baga zaunka eitea</p>
<p>Eta bakean doianari</p>
<p>Ortz azurrak ezartea.</p>
<p>Geldi oraino, menditarrak,</p>
<p>Bakotxa geure lekuan:</p>
<p>Elduko da ereti ona,</p>
<p>Eta aupa mutillak orduan!</p>
<p>&laquo;Ori, ori!&raquo; &laquo;Ederto!&raquo; &laquo;Txarto!&raquo; &laquo;Kanpora agurea!&raquo; &laquo;Aurrera Peru!&raquo; Iaungoikoak daki zer zarata eta nasteak atera zituen Peruren jiran, azkenengo eresia amaitu ebanean. Bakotxak bere nagusiak eukan iritxiaren alde egiten eban oiu. Milla bat kei&ntilde;a, betzigo eta irain alkarri esaten nekatu ziranean, oraindik askoren orruak entzuten ziran: &laquo;Aurrera, aurrera, Peru!&raquo; Padarrak, oso beregandurik, eta bapere aserre baga, beti zerura begira, iarraitu eban erestun:</p>
<p>&laquo;Neure emazte</p>
<p>Manu Mari,</p>
<p>Iaunak ein nau ni</p>
<p>Koblakari&raquo;.</p>
<p>Illargi eta eguzki eder,</p>
<p>Zeru goietako izarrak;</p>
<p>Baso, txara, zugaztiak;</p>
<p>Be-aldeetako ibarrak.</p>
<p>Mendi tantai, errekondo,</p>
<p>Ibai zabal da itxasoak,</p>
<p>Gizonentzat sortu ditu</p>
<p>Gure Egille Iaungoikoak.</p>
<p>Beragaitik bizi naz ni,</p>
<p>Beragaitik gara euskaldun...</p>
<p>gauza guztien gai&ntilde;etik</p>
<p>Euskaldunok maite daigun.</p>
<p>Maite dot nik sorterria!</p>
<p>Maite neban emaztea!</p>
<p>Bai&ntilde;a bien gai&ntilde; gai&ntilde;etik</p>
<p>Maite dot neure Egilea!</p>
<p>&laquo;Neure emazte</p>
<p>Manu Mari,</p>
<p>Iaunak ein nau ni</p>
<p>Koblakari&raquo;.</p>
<p>Peruk bere eresiak amaitu zituan, eta eskuetan eukan ontzi sagardaoz betea lurean itxi eta aldendu zan gizakumen artetik. Ez ziran gizonak berealakoan sakabanatu. Andik eta ordu betera entzuten ziran ondi&ntilde;o alkarri esaten eutsezan sapokeriak, urri&ntilde;eko aldetik, bata batera eta bestea bestera zioazala:</p>
<p>&mdash;Uutik, sazkel ipurdi arraiuori!</p>
<p>&mdash;I, badakit nik ze aizan i, ganbelua galanta.</p>
<p>&mdash;Baita i astaputz zantarra.</p>
<p>Bai&ntilde;a ez zan ukabilkadarik izan, eta esanak aizeak eroan zituan laster, mendi egaletako oiarzunetan atseden mailla batzuk eginda gero.</p>
<p>Gaberdi alderako dana egoan ixil ixillik. Goi aldean zeru garbi, urdi&ntilde;, odei bagea, izarrezko begiakaz lurrera begira; eta beian barriz errekatxoa menditik berako arkaitz artean zolitasun eta zarata andiakaz, eta Ozinbeltz ondoko landa lau louzean geldi geldi, i&ntilde;or esnatu gura ez baleu legez; ariztiak igui&ntilde; eta zabunik baga beso orritsuak zerurontz iasoaz; eta erretxi&ntilde;ol bat makal gai&ntilde;ean ereslari. Gizon guztiak lotan egozan, gau ederraren apainduriak ikusteko adore barik.</p>
        </body>
      </text>
      <text>
        <front>
          <head rend='Bold'>--><p>IV</p><--</head>
        </front>
        <body>
<p><hi rend='Bold'>PORTUN BARRUTIK</hi></p>
<p>Bai&ntilde;a ez egozan danak lotan orraiti&ntilde;o. Ozinbeltzko iauregi bazter batean, Otxoaren seme nagusi Portun bere oe zabalean bira-biraka begiak ezin itxirik egoan...</p>
<p>Gauza asko igaro iakozan egun atan. Goizean &mdash;zi&ntilde;oan bere artean&mdash; itxaropenez beterik egon naz, neure amorro guztiak aseko nitualakoan, prankotarrai, eta batez bere neugaz burrukan egi&ntilde; ebanari, lurra ian eraginda. Lurra ian bakarrik? Ez, gauza utsa da ori. Basea eta ziki&ntilde;a iruntzi eragin, makilka zuzitu, nire arpegian ipi&ntilde;i eban eskua aizkorakada baten ebagi, ostikoagaz aoan io, zapal-zapal egi&ntilde;, esteak atera, birrinduta itxi; obiratu baga, bere gorputz odolduaren zatiak, erroi, buzuka eta arranoak ian eiezan. Bai&ntilde;a ez, ill bai&ntilde;o nenago, azkenengo orduan, begiak malkoz beterik eta erruki eske eukazanean esan baga: &laquo;ez ekian ik, gizagaoxoorrek, zei&ntilde;egaz ebillan: iaki&ntilde; eik ontxe, i&ntilde;oren laguntasun barik illtzen agoala, Portunegaz ezin leikeala euki iolas, txokorreria eta arrotasunik, eta bere eskuetatik ezauala aterako eure Iaun Iesukristo orrek&raquo;. O! Zer poza eukiko eban orduan Otxoaren seme zarrenak! Zelango ikara eta bildurragaz begiratuko eutsen, egun atatik aurrera, prankotar guztiak! Bai&ntilde;a arratsaldean bira iakozan bere itxaropenak, eta bere asmo eta atsegi&ntilde; danak iges egin eutsen. Uberok eukazan erruak. Agure petral malmutza! Etxakon ba buruan sartu euskaldunak guda barrirako mugonean ez egozala? Mugona emongo neuskio nik ari. Guragoko neuke io bere buru murri soillean, eta amaituko balebe Euskal-Erriko arerioak. Gaur naiago biar bai&ntilde;o. Eta gero zarra dala eta, argitsua dala eta, euskaldun bikai&ntilde;a dala eta, danak berari aora begira, zer esango daben zai&ntilde;; eta Etxalarrek esan dabena, eta nire aitak zi&ntilde;oana... arraio-arraiua! Kristinauak esaten dabe gero, kristinauak. Eurak ei dira onak eta zintzoak eta lagun geideari Iaungoikoaren izenean gura deutsenak. Tximista batek erreko al ditu ba danak! Danak gero, kristinauen asterrenik gure mendietan gelditu ez dedin. Iaungoikoaren izenean guztiai gura deutsela. Gura izatea dok ori. Eurak izan balebe burruka bat nik izan dodan lakoa.</p>
<p>Eta gaur illuntzean Arnoldok esan dabena? Milla ai&ntilde;ani&ntilde;uen agurea! Bere eskuetan egoan ba dana. Berak esan baleu &laquo;gudara!&raquo; euskaldun guztiak gudara ioango ziran; bai&ntilde;a berak ezetz esan dabelako, ezetz beste guztiak bere. Iaki&ntilde;a da emen. Izen andikoa izan da beti eta... Neurea nebalako? Eta zer? Zer eta emen prankotarra, atzo goizean agerturiko arrotz lapurra baizen besterik? Eta zei&ntilde;ek ez dauka lapur bat irainduteko eskubidea? Kristoren sinismenekoak ezgarala! Sinismen orrek e, ez dakit gai&ntilde;ezka eragingo ez ete deustan. Orain artean ondo bizi izan gara fede zarreko gizonok beste euskaldunakaz; bai&ntilde;a emendik aurrerantzean...</p>
<p>Emendik aurrerantzean bere bai. Bearko! Riktrudisegaz adiskide izango banaz. Ez daukat beste biderik. Bai&ntilde;a, madari madariena! Zelan otu iako gaur eztia bai&ntilde;o gozoago dan neskatilla lirai&ntilde; orri bere morroi bat niri bialtzea? Ezi&ntilde; sinistu bere leiteke. Egi&ntilde;alak egin ditut bada nik, ezagutu nebanetik orai&ntilde; artean, emakume orren biotza irabazteko; bai&ntilde;a egundo ez nau aintzakotzat artu. Aintzakotzat artu ez! Ez nik eritxi. A! Emakumeak gaitxurizkak dituzu, eta askotan, kanpotik ezer erakutsi ez arren, barruan erabiltzen dabe gogoa eta maitetasuna. Oraingoan beintzat gauzeak berak dauka itxuria. uste izan dau Riktrudisek gudan asi bear dogula; gogoratu iako bere Aita orretara iarrita badago, i&ntilde;ok ez dabela atzeratuko; ni nabillela guda billa eta neure eskuetan egoala, gudarik ez izatea esan deutse, eta, zer egingo eban orduan? Egia da, gauzak ondo ikusi ezkero emen dagoana da, Mendiolako alabatxoak bere aitagaitik begiratuten dabela; bai&ntilde;a, zei&ntilde;en bidez? nire izena zegaitik gogoratu iako?... Gogoan ete nauka ba beti, edo sarri, edo noizean bei&ntilde;! Zergaitik ez? Emen bakartadean, i&ntilde;ok entzuten ez deustala, esan neike: ni ez naz zatarra, ederra nazala bere amaika bidar esan deuste; Riktrudisek ikusi nau, bai, ikusi nau, begiratu ez deust egin bai&ntilde;a, indartsua nazala badaki; etxe-iauntza onean iaiorikoa bere bai... zer gura dau geiago? zergaitik maitetuko ez nau? Maitetuko ete nau bada! Au, gozotasun guztien iturburu amaibagakoa izango litzateke niretzat. Irudituteagaz bakarrik pozaren pozez zoratu bear iat.</p>
<p>Riktrudis zelan ezagut neban gomutau bear dot. Illunabar inguru batean zan, orai&ntilde; urte bi. Egun sentirako lagun batzuk eizera urten genduan, egun guztian ortik eta ona ibilli gi&ntilde;an, eta nekatu ez bada besterik ezgenduan egi&ntilde;. Txakurrak billatu ebazan o&ntilde;atz, sen edo arrastoak urrintxora eruan genduzan. Etxeruntz asteko gengozala, asi iakun bat-batera trumoia, euria, txingorra eta arria. Bai&ntilde;a zelangoa? Bazan a egualdia! Ez dot i&ntilde;oiz alangorik ikusi. Eguna garaia bai&ntilde;o lenago illundu zan; bai&ntilde;a ikaragarrizko tximistak argi egiten euskuen noizean bei&ntilde;, ioten zituen zugatzak erdibituaz. Goiak bota zituan bota alak, errekak arrotu ziran; gu, goseak batetik, eta bestetik burutik beatzetara maillatuta gengozan, eta erabagi genduan, tximisteak argi egitean an urretxoan ikusten zan erri batera ioatea. &mdash;Badakit zein erri dan &mdash;lagun batek esan euskun&mdash; ortxe bizi da Mendiolako Arnoldo, eta bere etxean ondoen artuak izango gara. Esan eta egin, buruko tximetatik bera ura geriagula,eta abarka mantarretan ez dakit zenbatbana lokatzegaz, Mendiolako sukalde zabalean sartu gi&ntilde;an. Orduantxe ezagutu neban lenengo Riktrudis. Amesetan iruditu geinkean gauzarik zoragarrienaren antzera agertu zan. Axe da sarrakiua sartu eustana! Bildurtu egin nintzan, beste munduetako gauza bat ikusi baneu legez. Bai, edertasunak badaroa beragaz gizonak konkortuteko indar eskutukoren bat. Ni bei&ntilde;ik bei&ntilde; Riktrudisen iazkera, esakera, ibillera eta begiradeak konkortuta itxi nituan. Dana zan ai&ntilde;... ai&ntilde;... ez dakit nik zelan esan bere, barru-barruan gozotasun andi bat emoten ebana. Ez ian, ez edan, ez berotu, ez i&ntilde;ori iaramonik egi&ntilde;; kokolotuta, gatzabagetuta, izututa, lotsatuta, Riktrudiseri begiratzea bai&ntilde;o besterik ez neban egiten. Gau guztian itz bi era onean ez nituan esan. Zer igaroten iatan danak igarri eusten. Ez gaur beste iaki&ntilde; izan baneu, mila...! . Ez dot geiago, orduan baizen ondo, neure aurrean billatu, amaika bidar Mendiolako aldean ibilli naz bai&ntilde;a. Beti Arnoldo, beti andre Luzia, beti arpegi illuna, beti txoria gordeta, eta azkenean ateak itxi. Eta ori neuri bakarrik, bada edonoiz dagoz Mendiolako ateak zabalik, edozei&ntilde;ek arkituten dau etxe atan abegi ona: erbestekoak, eta euskaldunak ez diranak bere bai. Kristi&ntilde;auak dirala eta ez dirala. Badabill or kristi&ntilde;auon elizetako nagusi bat, Amando edo dana-dalakoa... Uum! Igarten badot nik i... Begi bietarai&ntilde;o bete bete eginda nago gero...</p>
<p>Gau atan orrati&ntilde;o asko egi&ntilde; neikean neure alde, neure gai&ntilde; egon banintz. Kristi&ntilde;auak egiten daben <hi rend='Italic'>Aitearen </hi>edo kurutze ori bere ez neban egi&ntilde; maia bedeinkatutean. Ez nekian eta! Orduan igarri eusten eta itandu bere bai zei&ntilde; etxetakoa nintzan. Bai&ntilde;a, zer dauka zer ikusirik si&ntilde;iste bat edo beste eukiteak gizonak geiago edo gitxiago balio izateko? Gai&ntilde;era, ez dot nik sinisten ez dodan gauzarik esan gura, eta ez dot esango bere.</p>
<p>Eta zertarako? Ibilli eta ibilli gauzak eskura badatoz. Zei&ntilde;ek esango eustan niri atzo goizean, gizonen usteak ezin orapillotuta nenbillenean, Riktrudisen gogoan nengoala, eta berak biralduko eustala morroia, beragaitik zerbait egi&ntilde; nai badot esatera? Zerbait egi&ntilde;! Bai, Riktrudis maitea, Riktrudis gurgarria, bai: nai dozun guztia egingo dot zugaitik: auspeztuko natxazu, umilduko natxatzu eta... Ez da gero edozelangoa bart arratsean zure Aitak emon eustan zartadea. Eta alan bere ez nintzan aserratu... kanpotik, barruan barrukoak izan arren.</p>
<p>Au bere badok ba ipui&ntilde;a: neuk gura dot gudea eta neuk ez dot gura. Eta ez da izango gudarik, danentzako beintzat. Ezin bada, Riktrudisek nai izan ezik! Bai&ntilde;a bai batzuentzat. Nigaz aurrez aurre iarri zan gizontxu orrek, ni bizi nazan artean izango dau arerioa eta gudarako bidea. Ikusiko dogu alkar. Bera be, egia esateko, ez da motel itxurakoa; bai&ntilde;a, tximistak ez baituk! ikusiko dogu zei&ntilde;ek lenago lurpera ioan bear daben. Goitik eta betik, aurretik eta atzetik, gabaz eta egunaz, nire geziaren bildur izan leiteke. Eta biotzera ioango da gero, biotzera zuzen-zuzen. Aupa! Zer poza nirea gorputz illak oso-osorik lurra ioten dabenean, bere burua arkaitzen baten kontra zatituten iakola! Bene-benetan dala bai mendeka osoa Iaungoikoen atsegintasuna.</p>
<p>Prankotarrakaz daukadazan eztabaidak erabagiteko neu nazala naikoa esan deutsat Arnoldori. Baita izan bere. Bai&ntilde;a lagunik bear baneu, erbestetarren kontra zerbait egin bear dan guztian idoroko dot Diego Etxalar neure alde. Eta lagunak edozetarako bear izaten dira.</p>
<p>Riktrudisen barriak iakiteko ostera, or daukat Lope Nagi. A ze morroitxoa Mendiolako Iauregian daukazuen ori! Neu nagusi izaten banaz a...</p>
<p>Onetan eta orretan eten iakozan Portuni, goizalderuntz, bere gogamen guztiak, gelditu zan bertan bera aoa zabalik, itxi zituan begiak, eta iarri zan zurrungaka, zurrungaka, etxe atan lotan egozan beste batzuei soi&ntilde;uan laguntzen: bai&ntilde;a irudimen eta adi&ntilde;ak ez euken lotarako gurarik, eta gorputza zabal zabal ezeren ardura barik egoan bitartean, azi ziran euren aldetik lengo gogamenakaz aria lotu naian. Portun amesetan egoan. Mendiolako nagusi bera zala irudituten iakon: il zirala, ez ekian noiz eta zelan, andre Luzia eta Arnoldo. Riktrudis etxeko andre on on bat zan. Aitorren egunetako bizitzea egiten eben. Abere asko eukezan: artalde andiak. A, ze artaldeak! Zelaiak bete-betean, eta mendi egaletan gora eta gora, gaillurretarai&ntilde;o, bata besteari bultzaka eta <hi rend='Italic'>bee</hi>-ka danak. <hi rend='Italic'>Bee </hi>eta <hi rend='Italic'>bee </hi>eta <hi rend='Italic'>beee: </hi>geiegia zan. Eta esnea? Zenbat esne! Artzai&ntilde;ak bekarren esnea, lurrezko eta burdi&ntilde;azko ontzietan, gai&ntilde;ezka <hi rend='Italic'>zipli-zapla </hi>bidean boteaz. Bera be, Portun, esnez bete eben, bekokirai&ntilde;o. Bai, bekokia bustita eukan, esnez... Esnez? Odola zan eta! Odola, bai, prankotarrak emondako zartaldeak atera eutsana. Prankotarrak! Bai&ntilde;a, zeintzuk ziran prankotarrak? Ezin asmau! An, urrun, urrun, zer edo zer. Edozetara bere antxi&ntilde;ako gauzaren bat, egokida gitxikoa... Riktrudis... Aitor... mendia... lai&ntilde;oa... gizonak borroka... Zer gizon gero? Ardiak ziran eta. Ez euken bear ai&ntilde;a lekurik, asko ziran, guztiz asko: batzuk itota egozan, eta, bera, Portun, danen erdian ioteko zorian egoan, eta ito bear eban, ito bear eban!..</p>
<p>Ozinbelzko seme nagusia larri-larri esnatu zan, izerdi patzetan, eta estalkiak idunetik biran estu-estu zituala: egon zan piska batean ganorabaga, etorri zan bere konortera laster, eta iagi zan bereala.</p>
<p>Leio zulora gaztai&ntilde;a andien itxurako begiakaz urten ebanean, mendirako bide ziorretik gora gizon-soka luze bat ikusi eban. Ozinbeltzetik euren etxeetara eioazan azkenenko gudariak ziran.</p>
<p>&mdash;Ez da ardura &mdash;esan eban Portunek&mdash; ez da ardura; etorriko iat niri ondi&ntilde;o garai obea.</p>
        </body>
      </text>
      <text>
        <front>
          <head rend='Bold'>--><p>V</p><--</head>
        </front>
        <body>
<p><hi rend='Bold'>GIZON ARROTZA</hi></p>
<p>Esan ditudan gertaerak igaro ziranetik urrengo egunean, Aitz-barrengo eliz-ondoan Portunegaz aserratu zan gizona Amando apezpikoagaz izketan egoan, antxi&ntilde;etako lagun bat legez. Zein zan bai&ntilde;a gizon ori? Adalbaldo dukea, done Jertrudisen loba ona, prankotarren erregetxeko semea, Sijeberto eta Ernulfo kondeen eta Alando Reims-ko Lenapezpikoaren anaia. Gizon iakintsua zan Adabaldo au, guztiz aberatsa, Iesukristoren lege zalea eta onoidade andiakaz apaindua.</p>
<p>&mdash;Zu zi&ntilde;an beraz &mdash;zirautzan Amandok, irri-barre amutsuagaz, euren izkuntzan&mdash; zu zi&ntilde;an Aitz-barrenengo burrukalaria. Ez nekian nik, Adabaldo, ez nekian.</p>
<p>&mdash;Burrukalaria erazkiro ez iauna.</p>
<p>&mdash;Ez, badakit: ori olgetako esatea bai&ntilde;o ez da. Iatorri onekoa zara, eta zuk, zeurez, burrukarako biderik ez dozu emongo; bai&ntilde;a i&ntilde;or aurrean iarten baiatzu eta zeure sinisteari ikututen badeutse.</p>
<p>&mdash;Bai, iauna, bada; orixe da ni geien geien berotu nituana.</p>
<p>&mdash;Zelan izango zan ipui&ntilde; ori?</p>
<p>&mdash;Zelan izango zan? Erregek bialdu nau zeregintxo bategaz Euskal-Erriko marra edo mugetarai&ntilde;o, eta orain, Iaungoikoari eskerrak, baketan gagozalako, eta bake eretian euskaldunak gizon onak dirala dakitalako, zeuri agur bat egitea otu iatan, emengo Elizatxoak bide batez ikusiaz. Asmo onetan, baninoian lengo batean Aitz-barrenengo Elizara, arrentxo bat egin ondorean zeu nun ete zenbiltzan ango Eliz-gizonari itauntzeko usteagaz. Eliza aurreko enparantza edo zelai batean gizon talde andi bat billatu neban indar neurketan burdin luze bat iaurtika, batak orain eta besteak gero, eta danen artetik igaro nintzan egun onak emonez eta guztiak erantzun eusten; bai&ntilde;a norbaitek itandu ebanean: &laquo;zein da zaldun ori?&raquo; beste batek erantzun eban, neuk garbiro entzuten nebala: &laquo;ez dozu ezagututen: prankotar lapur bat&raquo;. Ez neban iaramonik egin, zerren bat batera gogoratu iatazan gutarrak euskaldunai egindako lur-ostute eta beste dongakeriak, eta alderen batetik egia zi&ntilde;oala neritxon.</p>
<p>Bai&ntilde;a onetan entzun neban lapurra esan eustanak berak ziarduala esaten: &laquo;Eta Elizara doia gero bera, Elizara astegun buru zurian. Esaten dot bada nik guzurtiak dirala prankotarrak eta guzurra euren sinistea&raquo;. Orduan biurtu nintxakon, eta bapere aserre barik eta euskaldun fede gaiztokoaren biotza Iesusentzat irabazteko gogoagaz, erantzun neutsan: &laquo;Gizona, begiratuizu zer esaten dozun: nire sinistea eta zuen artean askok daukazuena, ez da guzurrezkoa: Iesukristo da Iaungoiko egiazko bakarra...&raquo; Ez eustan itxi neure esana amaituten. Esku artean eukan burdin makillea gora iasota, etorri iatan aurreko aldera deadarka: &laquo;Zer begiratuizu gero? Zein zara zu emen niri esondeak emoteko? Zure si&ntilde;istea eta zure gizakoena guzurra dala di&ntilde;otsut, guzurra Iesukristo eta guzurtokiak zuen Elizak&raquo;. Asi gi&ntilde;an ez-bai, ez-baian, berotu gi&ntilde;an, eta... bai&ntilde;a ez zan ezer izan: eldu euskuen batari eta besteari eta orretan amaitu zan dana.</p>
<p>&mdash;Bai&ntilde;a io egin ei zenduan bada?</p>
<p>&mdash;Io edo, ez dakit bada nik, berotasun atan...</p>
<p>&mdash;Eta aztu iatzu? Ez daukazu gorrotorik?</p>
<p>&mdash;Aztu di&ntilde;ozu? Berealaxe, iauna, berealaxe. Naibage bat badaukat nik ordutik ona! Bear bada, bigunago itz egin baneutsa nik gizon ari, bere biotza Iaungoikoarentzat irabaziko neban edo ipi&ntilde;iko neban irabazteko bidean. Eta orain, neure erruz, neure gorrotoan egongo da, eta neure Iaungoikoaren gorrotoan bere bai. Aita zerukoari, orduko nire arrotasuna parkatu daidala eta ikutu daiola Portun orri bere biotzean.</p>
<p>&mdash;Ondo da ori, adiskidea, ondo da. Lan andiak daukaguz emen Iesusen ikastegiko semeok, eta Euskal-Erri guztia Iaunaren si&ntilde;ismenera ekarri artean, lan egin bear dogu gogotik. Orretara etorri naz ni ona, Adabaldo, eta iakin nai neuke zuk...</p>
<p>Aidean gelditu iakon Amandori mi&ntilde;a, esatera eioanari azkenik emon baga. Atari aldean norbait oleska egoan. Iagi zan, &laquo;aurrera dana-dalakoa&raquo;, esanaz, eta <hi rend='Italic'>tipi tapa, tipi tapa </hi>igon zituen betik gorako maillak, eta apezpikoa eta bere laguna egozan tokirai&ntilde;o sartu ziran Arnoldo eta bere alaba Riktrudis.</p>
<p>&mdash;Ordu onean etorriak izan zaitezela &mdash;esan eutsan Amandok, ordu onean neure adiskidetxoak.</p>
<p>&mdash;Bai&ntilde;a, iauna, &mdash;erantzun eban Arnoldok&mdash; kanpotarragaz zagoz zeu eta beste ordu baten etorriko gara.</p>
<p>&mdash;Ez, ez, Arnoldo &mdash;dirautsa apezpikoak, emen dagoan kanpotarra zeuek ezagutu bear dozuena da, eta iarri zaiteze aulki orretan.</p>
<p>Ezarri ziran, an egoanb gizon arrotzari zearka edo albokera begira, begiakaz gero Amandori zei&ntilde; edo nongoa zan itanduten eutsela. Beste onenbeste egin eban Adalbaldok. Ez eban itxaro bear andirik izan danak bere.</p>
<p>&mdash;Au da &mdash;asi zan esaten Amando, eskerreko eskua erbestekoaganontz iasota&mdash; Adabaldo kukea, Aitz-barrenen Portunegaz aserratu zan prankotarra.</p>
<p>&mdash;Au? &mdash;erantzun eben Arnoldok eta Riktrudisek, biak batera, begiak Adalbaldoganontz botaten ebezala.</p>
<p>&mdash;Auxe berau. Aspaldietako neure adiskidea da, kristi&ntilde;au bene-benetakoa. Neu ikustera etorri da, oindi&ntilde;o ordu bete ez dala, eta oraintxe neiokon esaten Euskal-Errian zetan nabillen, eta zelan gura neukean biotz oneko gizon guztien laguntasuna Iesusen artaldera etxadi guztiak ekarteko. &mdash;Nai neuke iakin, duke iauna &mdash;iarraitu eban Adalbaldori arpegi alaiagaz begira&mdash; zuk lagunduko deustazun edo ez.</p>
<p>&mdash;Iauna, zer esanik ez dago: nik gauza orretan neure indar guztiakaz lagunduko deutsut &mdash;esan eban dukeak.</p>
<p>Eta au erantzutean Riktrudiseri begira egoan, eta Riktrudisek erakutsi eutsan begiakaz bere oniritzia. Arnoldo berutz begira egoan, bere gogarteakaz gogaketan.</p>
<p>&mdash;Bai&ntilde;a beste ipui&ntilde; bat dago emen. Orretarako bakea bear dogu, luzarorako bakea.</p>
<p>&mdash;Nire aldetik, iauna, betikoa izango da. ez naz ni guda zalea: &mdash;eta au barriro Riktrudiseri begira egoala esaten eban&mdash; guda batek bere atzetik dakarz, laguntzailletzat legez, nekeak, goseak, aserreak, gorrotoak, kurrukak, negarrak eta odol-errekak; eta nik, alkarrenganako maitetasuna, zer iana, iakinbidea eta biotz barruko atsegintasuna gura nituke erri guztietan.</p>
<p>Riktrudisek, bere burua piska bat bi bidar makurtuaz, erakutsi eutsan bere baimena arrotzari. Eta arrotzak, baimen orrek indartu baleu legez, iarraitu eban bereala:</p>
<p>&mdash;Nire eskuetan balego, gure artean bakea betikoa izan dedi&ntilde; euskaldunai emongo neuskioez indarrean malmuzkau eta kendu iakoezan lurrak;</p>
<p>itxiko neuskioe bustarri baga, beren lege eta ekanduakaz gura daben eran bizi daitezen, eta euren adiskide egingo nitzeteke, mundu guztiaren adiskide egingo nitzatekean gisara.</p>
<p>Arnoldok iaso eban bere burua, eta erbestekoari begiratu eutsan, esaten ebana zindua ete zan edo ez ezagutu naian. Adalbaldok igarri eutsan euskaldunari zer iaki&ntilde; gura eban, eta agertu zituan geiago eta obeto bere barruko bidadi edo sentierak era onetan:</p>
<p>&mdash;Ez dot nik uste errien zoriona andi izatetik datorrenik, eta bai onak izatetik: egin daiguzan onak, eta zorionekoak izango dira: sortu daigun biotzetan batak besteaganako maitetasuna, eta makillak, arriak, aizkorak eta geziak bere kauz eskuetatik iausiko iakuez gizon guztiai. Danok dakigu gaiztokeri guztien iatorria non dagon: Iesusen lege bigun gozoagaz astutean, zeruari gure betiko zoriontasun guztien gordelekutzat ez begiratzean. Gizon danak gura dabe euren biotzak eskatzen deutsen gozamena, eta zeruagaz aztuta bizi badira, lurrari euren bizileku bakarra legez begiratuten badeutse, Iaungoikoaren aginduakaz aztuta badagoz, ez dabe beste enparauen ardurarik eukiko; bakotxak bere gozotasunen gose-egarria bete naiko dau, al daben biderik, beste anai, lagun eta auzokoai beastun mingotxak iruntzi eragiten deutsezan edo ez begiratu barik. &laquo;Ibili nadin neu ondo, &mdash;esango dabe euren kolkorako&mdash; bete daidala neuk beste guztiak bai&ntilde;o andiago izateko daukatan gogo beroa, eta nire auzoko anaiak ondamuz urtu deitezela nire eskubide eta alizateak ikusirik: emon daiuedan nik neure gri&ntilde;a guztiai eurak deadarka eskatzen deusten betekadea, eta ondatu beitez, gura badabe, nire geide edo lagun urkoak&raquo;. Orregaitik saiatu bear dogu Iaungoikoaren bildur donea erakusten zeru goietan itxaroten daukagun ondo-izatea gogoratuten, eta norberaganako daukagun maitetasun oker eta geiegizkoa gizonen biotzetatik tutarrez kentzen. Olan izango dira errien agintariak errien guraso; mendekoak, seme on maitaleak; eta kristandade guztia etxadi zabal maitagarri bat.</p>
<p>Adalbaldok iardunean ziarduan bitartean, Riktrudis mirarituta legez egoan, Amando pozarren, eta Mendiolako iauna zerbait esan naian egoera on bat billatu ezi&ntilde;ik. Prankotarra isildu zanean, apezpikoak esan eutsan:</p>
<p>&mdash;Ederto itz egin dozu, Adalbaldo: neuk bere geiagorik ez neban esango.</p>
<p>Eta Arnoldok:</p>
<p>&mdash;Bai, ederto esana dago; bai&ntilde;a parkatu bear deustazu, adiskidea, gogoratuten badeutsut zure erritarrak ez dabela olango erakutsirik burutan artu, nire gomutan beintzat.</p>
<p>&mdash;Egia di&ntilde;ozu, euskaldun zarra, eta neuk daukat i&ntilde;ok bai&ntilde;o naibage andiagoa, prankotarra nazan aldetik, nire erritar agintari asko andi izannaiak itsutu ditualako. Ez dot gura eurak gaitik arpegirik atera, eta autortu bearrean nago, aspalditxoan eurak izan dirala bakearen areriorik gogorrenak emen inguruetan. Euskaldunak ez ziran asiko gure kontra gutarrak bakean itxi baleutse euren mendietan.</p>
<p>&mdash;Ikusten dot, arrotza, bakotxari berea emoten dakizula, eta mingarria da zure erritar guztiak zure eritxikoak ez izatea. Euskaldunari bakean izten baiako bere basetxe eta txabolatxoetan, poz-pozik bizi da bere lur, soro, baso, bei, ardi, auntz eta beorrai begira. Ez iako i&ntilde;oiz bururatuten beste lur bat guraritu bear dabela, edo beste erri batean obeto biziko litzetekeala, bada beretzat euskaldun lurra bai&ntilde;o lur oberik ez dago. Adiskide onak dituzu, eta edozei&ntilde; estutasunetan ill arterai&ntilde;o lagunduko leuskizue euskaldunok. Ez dira gudazaleak, eta, alan bere, gudetan ikusi zeinkez Anibaltarrakaz, aurren aurrenengo beti, edurrez estalduriko mendi <hi rend='Italic'>Apeninos </hi>da <hi rend='Italic'>Alpes</hi> deritxenetik zear, mundu guztiari azurretarai&ntilde;oko ikarea sartuaz. Ez deutse, eurentzat, arra bat lur ostuko i&ntilde;ori; bai&ntilde;a Euskal-Erriak daukazan mugetatik barrura badator i&ntilde;or zematuaz edo zerbait kentzeko asmoetan, naiz eta izan munduaren iaubea, iarkiko iakoz aurrez aurre euskaldun guztiak, aitarren seme, morroi eta nagusi, Ama eta alaba; leoi biurtuko dira danak, eta euren iaiotetxean arrotz-etsaiaren oi&ntilde;a sartu bai&ntilde;o lenago, banan banan atari ondoan illotzik geldituko dira, arrotzaren kontra esatera ioiazan azkenengo apaldiz edo biraoa ortz estutuen artean geldituten iakoela. Olangoak dira euskaldunak; esan daidan obeto, olangoak gara: onean onak, txarrean okerrenak; geure gogakidan, abere batzuen gisara, edo odolean, biotzean edo ariman edo nunbaiten lei&ntilde;argitasun egiazkoa darabilgunak. (Ez dot esaten panparroikeriz, egia dalako bai&ntilde;o, eta egia bei&ntilde;-bere ez dot arrokeritzat artu). Olangoak gara: gizonari laguntasuna emotean gozamena billatu oi daroagunak, eta bide batez edo era berean, erbestekoren batzuk gaiztakeriren bat egin edo biotza zelanbait zauritu badeuskue, atzerritarrentzat Ernioko atxak bai&ntilde;o gogorragoko gizonak. Besterik aitatu bearrik ez daukat: emen nago neu, neure semien eriotza negargarria igaroko urteetan aztu ezin dotana. Iesusen sinismenekoa nazanari eskerrak: sinismen orrek ipinten dau nire biotzean ezti piska bat, gero neure semeakaz bat egingo nazxala erakutsirik; sinismen orrek agintzen deust neure areriua maitetuteko, eta maitetuten dot, ustez; bai&ntilde;a beti daukat mi&ntilde; neure biotzaren erdi-erdian. Eta nik ondo ikasten ez dotan gauzea auxe da: ez daukat gorrotorik onentzat edo orrentzat, esateko, eta alanda guztiz bere prankotarrakaz gudetan ibilteko amorratzen egon izan naz neure bizitza guztian.</p>
<p>Arnoldoren iarduna, lenengo arreta andiagaz aitu eben beragaz egozanak; gerora, errukiz beterik. Amaitu ebanean, dirautsa dukeak:</p>
<p>&mdash;Biotz andikoa zara, euskalduna, eta Euskal-Erria erri andi bat. Bene-benetan da mingarria zuek ondo ezagutuak ez izatea.</p>
<p>Eta Amandok, berak gogamen guztiak eukazan gauzara berbaldia eroanaz, itandu eban:</p>
<p>&mdash;Bai&ntilde;a ez dozue orain prankotarren kontra gudarik asiko? Zetan gelditu zi&ntilde;an Ozinbeltzen?</p>
<p>&mdash;Zeuregana orixe esatera etorri natxatzu, iauna. Neure alabatxu onek bialdu eustan mandatari bat, zeure izenean, Aitz-barrenen zer iazo zan esaten eustala; eta iakin nebaneko eta Uberoren eritxi ona iarraituaz, prankotarrai bakean iztea erabagi genduan.</p>
<p>&mdash;Iaungoikoak bedeinkatu zaizala, Arnoldo.,.</p>
<p>&mdash;Eta ez bakarrik ori. Norbait, Portunek belarriak berotuta, bide txarretatik aurrera asi ez zeitean, batzarrean batu ziranei esan neutsen, ez nebala nik, oraingoan, prankotarren kontra arri bat iaurtiko, eta gudabarrian asten ziran euskaldunei begi txarrakaz begiratuko neutsela, zerren Portunek, kristinau bizi eta il nai genduan guztiok iraindu genduzan Aitz-barrenen.</p>
<p>&mdash;Iaun zerukoak saritu zaizala, Arnoldo</p>
<p>&mdash;Arnoldo zaldun lei&ntilde;argia &mdash;esan eutsan Adalbaldok&mdash; itxi bear deustazu neure besoetan estutu zaidazan.</p>
<p>&mdash;Prankotarren besoetan ez naz egundo egon, bai&ntilde;a, ez zara zu besteak langoa: zulango gizonakaz adiskide izan nai dot: erdu ona.</p>
<p>Iagi ziran biak besoak zabalik, eta bata bestearen kontra estutu eben alkar, Amando eta Riktrudis pozezko malkoak ezin gorderik egozan bitartean! Ze laurka ederra! Gizon bizarzuri ainbeste urtekoa, arrazarik zarrenetakoaren aurkeztaria, bere egun luzeak prankotarrakaz gudetan igaro zituana, prankotarrak ildako mutill eder maite bire gurasoa, prankotar gazte baten besoetan, biak si&ntilde;ismen batekoak eta itxaropen batekoak ziralako!</p>
<p>Eta orai&ntilde; gogoratuten iat, esan barik nengoala, Adalbaldo gizon gazte eta guztizko ederra zala. Ogetamarrenbat urte inguru eukiko zituan; andia zan, bai&ntilde;a ez lodia; ardatze bai&ntilde;o lerdenagoa; ule gorrizka eta begi urdi&ntilde; argi eta bizien iaubea; eta eute bigun ondo egi&ntilde;akaz iantzia egoan.</p>
<p>&mdash;O! &mdash;zi&ntilde;oan Amandok&mdash; Iaungoikoak ekarri zaitue gaur alkar ikusi eta ezagutu daizuen. Biok izango zare nire laguntzailleak emendik aurrerantzean, gizon guztiak bear daben bata-besteaganako maitetasuna erakusten. urteetan nabill arimen billa, alderdi guztietan gomutaratuaz Kristoren esana: <hi rend='Italic'><foreign>hoc est praeceptum meum ut diligatis invicen: </foreign></hi>au da nire esonde eta agindua, au da beste eginkizun guztien sustraia: maitetu egizue alkar. Maitetasunean ezagutuko gaitue gizonak Iesusen ikasleak garean edo ez. Eta i&ntilde;or badago erantzuten deustanik maitetuten dituala aide, adiskide eta erritarrak, bai&ntilde;a ez etsaiak, esaten deutset barriro: ez da ori naikoa, ori edozei&ntilde;ek egiten dakiana da, orretan irabazirik ez dago, arerioak maitetu bear dituzue Iaungoikoaren izenean, Iaungoikoagaitik, <hi rend='Italic'><foreign>diligite inimicos vestros;</foreign></hi> bada ori da, Done Gregoriok dirauskunez, maitetasun egiazkoa. Erakuste zakona da au, ez da danentzat ekersituten erraza, biotzaren erdian, Arnoldorenean legez, zauri zarrak dagozanean; bai&ntilde;a ainbat onkai geiagokoak izango zare. Laguntzat zaukadaz biok gaurtik aurrera, orai&ntilde; artean bai&ntilde;o bere lagun obetzat, eta bat orrek be aldeko urietan, eta beste orrek baso basterreko txabola eta mendi gaillurreko etxetxoetan, esan bear dozue zeruko oiarzun gozo batzuen antzera: <hi rend='Italic'><foreign>diligite inimicos vestros!</foreign></hi></p>
<p>&mdash;Bai&ntilde;a, iauna, Euskal-Erriak ostu iakozan lurrak eskatuteko araudea galduten ez dabela.</p>
<p>&mdash;Euskal-Erriak ezer galtzen ez dabela. Iaungoikoaren legea zuzen-zuzena da, eta bakotxari berea emoteko agintzen dau. A! Maitetasuna sartzen bada biotzetan, bereak eta geiago emongo iakoz auzokoari, gogo guztiagaz.</p>
<p>&mdash;Bada orduan, neu izango naz lenengo prakotarrentzat maitetasuna erakusten, arima barruan daukadazan atsekabe guztiak itota. Gaizkiesalen batek esango dau ez nazala ni euskaldun ona, eta au samintasun barri bat izango da niretzat, bene-benetakoa gero! besteren batek zoratu egin iatala adierazoten emongo dau; bai&ntilde;a ez da ardura, gure legeak agintzen daben ezkero. Amando iauna, lagunduko deutsut orain artean bai&ntilde;o geiago eta obeto.</p>
<p>&mdash;Baita neuk bere, nire itundari on eta antxi&ntilde;akoa &mdash;di&ntilde;o Adalbaldok&mdash;. Maitetuten ditut gizon guztiak, eta erakutsiko dot neureen artean, zein maitagarriak diran nik ezagutu ditudan euskaldunak.</p>
<p>&mdash;Eta Aitz-barrenean iraindu zenduzana bere maitetuko dozu?</p>
<p>&mdash;Baita ondo. Zergaitik ez?</p>
<p>&mdash;Eta zugaz aztuta gengozan, Riktrudis &mdash;iarraitu eban Abandok, beste aldera birata, geroago eta ugariago etorkozan malkoak gorde nairik&mdash;. Zer dirauskuzu, alabatxoa?</p>
<p>&mdash;Nik, iauna, besteak beste. Aspaldian ezagututen nozu, eta badakizu gizon guztiak alkar maitatuteagaitik, poz-pozik neure odol guztian emongo neukeana.</p>
<p>Adalbaldok, Riktrudisen aotik berba onek entzutean, lenengoan bai&ntilde;o biziago, zakonango eta maitaroago begiratu eutsan neskatilleari; eta oni prankotarraren begiradea ikusi ebanean, larrosa gorrien ederrak urten eutsen matrailla gai&ntilde;etara.</p>
<p>&mdash;Benetan? &mdash;esan eutsan bere Aitak.</p>
<p>&mdash;Ain benetan eze &mdash;erantzun eban alabeak, bera begira eta eskuakaz zer egi&ntilde; ez ekiala&mdash; prankotarrak eta gu adiskide izateagaitik ontxe emongo neuke neure bvizitzea.</p>
<p>&mdash;Eta zei&ntilde;ek emoten deutsu gurari sutsu txalogarri ori?</p>
<p>&mdash;Zei&ntilde;ek? Iaungoikoak.</p>
<p>&mdash;Andiak dira Iaunaren gauzak &mdash;esan eban Amandok, bere malkoak gorde barik.</p>
<p>&mdash;Andiak dira euskaldunak, geitu eban Adalbaldok!</p>
<p>Arnoldok ez eban ezer esan geiago. I&ntilde;oren malkoak ikusi zituanean, bereak agertuko ete ziran bildurrez, danei erdi-agur eginda, abiau zan etxeruntz, bere alabea alboan eroiala.</p>
<p>Andik laster urten eban Adalbaldok bere Amandoren etxetik, an egon ziran Aita-alabak zeintzuk ziran ondo iakinda gero. Arnoldo zan, apezpikoaren esanez, gizon burutsu, on eta euskaldunen artean eskubide andikoa; Riktrudis euskal mendietako aingerua. Eta aingeru onen irudia bere biotzaren erdian eroian dukeak, bakartadean gurtuteko asmoagaz, ia ia si&ntilde;isturik aingerua zala ezagutu eban euskaldun emakumea, eta aingeruen artean ederrenetakoa.</p>
<p>Riktrudisek, bere aldetik, gogoan eruan eban dukea, esanaz bere artean, barru-barruan, eta ixill-ixillik: orixe bai dala gizon bat ona... eta ederra!</p>
        </body>
      </text>
      <text>
        <front>
          <head rend='Bold'>--><p>VI</p><--</head>
        </front>
        <body>
<p><hi rend='Bold'>BIDEZ-BIDE</hi></p>
<p>Ona izango da irakurleari esatea, orain artean paperean ipinten ditudan gauza danak udabarrian gertarikoak dirala.</p>
<p>Seireun eta ogetamazortzi-garrengo Maiatzak egun batzuk eukazan ondi&ntilde;o. Zerua garbi eta ederra agiri zan; sasi-masustak loratan egozan, garauren bat gorrizkatuten asirikoa erakutsiaz; loratan sagar-zugatzak, bedarrez ondo iantzirik muno eta zelaiak; bedar artean zuri, ori, eta gorri, mueta askotako lora txiki eta andiak, eta mailluki bat edo beste; sasitik sagastira eta adarrik adar, egaka, gasupaka, txio-txio bigunetan, txori bizkor urduriak; mendi gaillurretan beorrak; egaletan, artaldeak eta bei batzuek, eguzki epela artuaz bedar ianean. Baso itzalean mika zarren kurriska garratzak entzuten ziran.</p>
<p>Baoian, baoian Adalbaldo, gaur Olabaratze esaten iakon erritik zear, bide zior batetik bera, Urotz eskumataruntz eta Ustaritz-ko basoak eskerretara itxita. Ez eutsan dukeak ezeri iaramonik egiten. Ondoan, nastean, lai&ntilde;otan legez geldituten iakozan ikusten ziran gauza danak: beste izate bat eukan gogoan, agiri ez zan izate bedeinkagarri bat, euskal mendietako aingerua. Osterantzeko gauza guztiak aingeruaren edergarriak, ertzak, barrenak eta egalak ziran. Baoian, baoian <hi rend='Italic'>tapa-tapa </hi>gure prankotarra, Amespetsutik berutz etorren errekatxo batek bidea ebagita itxi eutsanean. Asi zan alde batera eta bestera begira, errekatxoa nondik ondoen igaroko eteban iakin nairik, eta orduan ikusi eban, esker aldean, intxaur-zugatz azpian iarrita, narruzko zorro bat aurrean, eta zekaleagaz egindako ogia eta zezi&ntilde; egosia eskuetan eukazala, gizon mots, narras, traskil, motroillo, ipurlodi bat.</p>
<p>&mdash;Aiskidea &mdash;deitu eutsan Adalbaldok&mdash; ondo al noa Kanbo aldera?</p>
<p>&mdash;Bai &mdash;erantzun eban besteak, zirki&ntilde;ik egin baga, eta kopau batean lau ontza ogi baltz aoan sartuaz.</p>
<p>&mdash;Eta ez al da emen zubirik erreka onen gai&ntilde;ean?</p>
<p>&mdash;Or goragotxoan billatuko dozu.</p>
<p>Adalbaldok ikusi ebanean gizona ai&ntilde; zabar eta desbegiratua, itandu eutsan, zein zan iakiteko gogoagaz:</p>
<p>&mdash;Zetan zagoz zeu emen?</p>
<p>&mdash;Beizai&ntilde;.</p>
<p>&mdash;Nongoa zara ba?</p>
<p>&mdash;Mendiolako morroia.</p>
<p>&mdash;Mendiolakoa? Arnoldorena?</p>
<p>&mdash;Bai.</p>
<p>&mdash;Eta Riktrudisena?</p>
<p>&mdash;Baita.</p>
<p>&mdash;Etxera zoazenean, bada, emon eikeozuez neure izenean gorantziak, eta Riktrudisi esaiozu ez nazala beragaz aztuko.</p>
<p>Lopek, bada Lope Nagi zan beizai&ntilde;a, baietz erantzun eutsan buruagaz: aoa bete-betean eukan zezi&ntilde;az eta ogiz.</p>
<p>Ioan zan Adalbaldo bere bidean, eta Lope, bere mandxubea amaituta errekan dxangada bat ur edan ebanean, etzin zan zilbotaz gora, zan ai&ntilde;a luze, zorroaren gai&ntilde;ean burua ipi&ntilde;ita.</p>
<p>Bai&ntilde;a ez eban era orretan egon andirik egin. Agertu zan laster, prankotarrak ekarri eban bidetik bertatik, euskaldun gazte azkar bat, sendokotea, begirada gogorrekoa, agintari itxuraduna. Gezi, aizkora eta eizerako tresna guztiakaz etorren. Gelditu zan piska baten Loperi begira, eta zein zan ezagutu ebanean.</p>
<p>&mdash;Aup! &mdash;deitu eutsan.</p>
<p>Iaso eban burua Lopek aupadea entzun ebanean, egon zan piska baten begira eta ezer ikusi ezi&ntilde;ik, argiari begiak ondo ipi&ntilde;i ezin eutsazalako, eta ezagutu eban zein zan deitzailea.</p>
<p>&mdash;Zu bere emetik, Portun? &mdash;erantzun eban beizai&ntilde;ak.</p>
<p>&mdash;Bai, eta eu ikustera.</p>
<p>&mdash;Ni ikustera bai &mdash;esan eban morroiak barre antzean&mdash; Mendiolako alaba bakarra banintz, ez dot esaten bai&ntilde;a...</p>
<p>&mdash;Eta zergaitik ez eu ikustera? noizean bei&ntilde; adiskideak ikustea bere otute iat niri.</p>
<p>Onetan eldu zan Portun Lopeganai&ntilde;o, ezarri iakon alboan, atera eban kurkubita-azalagaz egindako ontzi bat, eta emon eutsan Loperi, esanaz:</p>
<p>&mdash;Artuik eta edan eik beintzat ardaoa.</p>
<p>&mdash;Milla aingeru ederrak! Ez dator oraintxe txarto txarto ardaoa &mdash;esanda, oratu eutsan Lopek esku baikaz ontziari, eta dxanga, dxanga, dxanga, sartu eban urdaillera orain pitxerdi esango genduekean ai&ntilde;a bai.</p>
<p>&mdash;Bai&ntilde;a, mutill, ezadi ito, zaskel ori.</p>
<p>&mdash;Ito, di&ntilde;ozu, ito &mdash;zi&ntilde;oan Lopek, arnasa andi bat artuaz, ezpanetatik kurkubitontzia kendu eutsanean&mdash; etxat ez niri ardaotan ito bearrik gertauko.</p>
<p>&mdash;A! Sabelontzi astoa! Gizonak, edanzalea izan arren, ito egin bear al iok ba ardaotan?</p>
<p>&mdash;Esakera bat da ori, iauna; bai&ntilde;a beste toki baten itotekotan, obea da ardaotan itotea.</p>
<p>&mdash;Beti ago i ardao edo sagardao-egarrian. Ez al deuek etxean nai ai&ntilde;a emoten?</p>
<p>&mdash;Nai ai&ntilde;a! Nai ai&ntilde;a! Ez da urrik emon bere. Eta arritutekoa eta mingarria da gero au gero. Beste morroi guztiai neurri barik emoten iake edaria. Mendiolako iauregian: neurri bakarrik neurtuta. zer deitxozu?</p>
<p>&mdash;Moskortu egingo az eta...</p>
<p>&mdash;Moskortu! Izten al dabe ba moskortuten ba? Upalategira sartzen bere ez deuste izten da. Eta txarren txarrena etxeko andre gaztea da.</p>
<p>&mdash;Zein? Riktrudis?</p>
<p>&mdash;Riktrudis.</p>
<p>&mdash;Txotxo gero, begiraikek gero zer esaten dokan. Beste bei&ntilde; entzuten beustat Riktrudis txarra dala, sustraietatik aterako uat eure min luzeori.</p>
<p>&mdash;Bai&ntilde;a, ez zaite aserratu, iauna. nik esan nai nebana da iardulea dala gure etxeko andratxoa. Ardaoa geiegian ez dala ona, bera urzalea da eta, arimearentzat kaltegarria dala, gizontasuna galduten dotala, au dala, ori dala, neure onagaitik esaten deustala, eragin beti.</p>
<p>&mdash;Bai eta ondo eragi&ntilde;a. Ilango buru gogorrekoari, eragin eta erabilli eginda bere, etxakue berealangoan sartuten egia. Ik beintzat ez dok ondi&ntilde;o ikasi neurrian edaten, entzun-alak entzunda bere.</p>
<p>&mdash;Neurria zelangoa dan. Nik neure gogoagaz neurtuten dot eta.</p>
<p>&mdash;Eta ire gogoa bein berez ase. Bai&ntilde;a neuk aseko auat, neuri gauza batzuetan lagunduten badeustak.</p>
<p>&mdash;Lagundu, iauna? Bai, bai, bai. Lan andi andia ez bada... Zu niretzat beti zian zara emoillea eta ni emoilleen alde nago betil.</p>
<p>&mdash;Lanik baperez, alperra. Mendiolako barriak neuri noizean bein ekartea, eta neureak, bear bada, Riktrudisi eroatea.</p>
<p>&mdash;Ori baizen ez bada...</p>
<p>&amp;&amp;&amp;</p>
<p>&mdash;Orixe bakarrik. Eta gero ardaoa edop sagardaoa edo nai dokana ugari, zerbait egiten deustakan bakotxean.</p>
<p>&mdash;Tximista-tximistea! Olangoak dira gizonak, olangoak. Portun, agindu eidazu niri edozer gauza; gorputz eta arima naz zeurea.</p>
<p>&mdash;Lenengo egin bear deustakana da, etxera oanean, goranrziak emon Riktrudisi, eta ikusi ondo zelango arpegia ipinten daben berak.</p>
<p>&mdash;Orixe berori esan deust bere batek bere: Arnoldo eta bere alabeari gorantziak emoteko.</p>
<p>&mdash;Beste batek? Zei&ntilde;ek?</p>
<p>&mdash;Ez dakit nik bere izenik; prankotar gizon eder bat zan.</p>
<p>&mdash;Prankotarra! Non billatu dok?</p>
<p>&mdash;Ementxe zear ioan da. Bai&ntilde;a zergaitik ipinten dozu ai&ntilde; arpegi aserrea?</p>
<p>&mdash;Nora ioan da?</p>
<p>&mdash;Kanbo aldera ondo ete doan itandu deust.</p>
<p>&mdash;Noiz zan ori?</p>
<p>&mdash;Ez dakit bada nik. Orain ordu bete inguru edo...</p>
<p>&mdash;Arraio, arraio, arraio ziki&ntilde;a!</p>
<p>&mdash;Bai&ntilde;a zer iazo iatzu...?</p>
<p>&mdash;Nondik etorren?</p>
<p>&mdash;Iangoikoak badaki. Azkaindik edo, Uzelaitik edo, Saratik edo: bide onek toki askotara ioten dau eta. Bear bada Mendiolatik? Bai&ntilde;a ez, Mendiolakoentzat eskumunak emon destazanean, beste tokiren batetik etorriko zan.</p>
<p>&mdash;Ederra zala di&ntilde;ok?</p>
<p>&mdash;Ederra? Gizon gitxik bardinduko daben gizakoa. Zeu bai&ntilde;o piskaren bat andiagoa, azal garbi zuriduna, zerua baizen ederrak diran begi ederren iaubea.</p>
<p>&mdash;Zelango bizarra eukan?</p>
<p>&mdash;Bizarra gorrizka samarra, ondo orraztua.</p>
<p>&mdash;Tximista gorria! Bera balitz!</p>
<p>&mdash;Zein, iauna?</p>
<p>&mdash;Lope, eidak ik esandakoa, eta etxak damutuko. Ozinbeltzen badira gero bildotx onak bere.</p>
<p>&mdash;Bai, iauna, badakit... eta guztiz zalea naz.</p>
<p>Iagi zan Portun lurretik.</p>
<p>&mdash;Non ikusiko gara biar &mdash;itandu eutsan Loperi.</p>
<p>&mdash;Biar bere, iauna, emen edo. Ni ez naz soroetan lan egiteko osasun onekoa bere eta, gogotsu-gogotsua bere ez da, mendira bialduten nabe geienetan.</p>
<p>Artu eban Portunek Adalbaldok eroan eban bidea bera, bai&ntilde;a lau oi&ntilde;kada egi&ntilde; bai&ntilde;o lenago biurtu zan Lopeaganontz, eta esan eutsan:</p>
<p>&mdash;Emon gero Riktrudiseri prankotarraren eskumunak eta entzun ondo zer esaten daben.</p>
<p>&mdash;Bai, iauna, bai, eta, izango al dogu biar ardaorik?</p>
<p>&mdash;Ekarriko deustat <hi rend='Italic'>kok </hi>egin arte edateko ai&ntilde;a.</p>
<p>&mdash;A! Ze ona zaran! Emen egongo naz ni egunetik laster.</p>
<p>&mdash;Or egongo az i bai, moskorrondo baldres ori &mdash;zi&ntilde;uan Portunek beretzat, bere bideari itxi baga. eta beste gogamen bategaz oinkadak zolituta, aopean esan eban: ai bera balitz, eta atxituko baneu!</p>
<p>Lopek ostera, barriro etzin ba&ntilde;o lenago, baziarduan bere artean: &laquo;euretzat iaok, Ozinbeltz, or aurrean ioan dokana: bizkorra ez bazan bera! Motza eta gauzak esango ditue nigaitik bai&ntilde;a, ezagututen dot nik zei&ntilde; zer dan eta zetan dabillen&raquo;.</p>
        </body>
      </text>
      <text>
        <front>
          <head rend='Bold'>--><p>VII</p><--</head>
        </front>
        <body>
<p><hi rend='Bold'>EUSKAL-ETXEA</hi></p>
<p>Gure egunetako euskaldun zengle eta pinporte asko ezlitzetekez guztiz erara biziko Mendiola zan lango iauregi batean. Arri mailla bi igonda sarten zan etxez kanpotik ango sukaldera. Andia zan, bai&ntilde;a ke-zulo baten azpian egoan dana. Alderdi guztiak keiak ondo baltzituta eukazan, diz-diz egiterai&ntilde;o. Orma-alde batean egoan iosita, eta bertan tolosturik, iatordurako anka baten gai&ntilde;ean ipinten zan ixilura andi bat, gauza ona, batez bere negurako; ixilur orren ondoan zotzez, ziriz edo taketez beterikako argi-mutill luze bat; eta or eta emen, burdi&ntilde;azko topi&ntilde; eta galdara lurrezko lapiko, pedarra eta txangillak; oezko ganbela, txali eta kaikuak; eta beste premi&ntilde;azko tresna batzuk ormetan esegita.</p>
<p>Euskaldunak euren bizitzea sukaldean Ezkaratzean) egin oi eben. Sukaldean izaten ziran iostaldi edo olgeta guztiak, sukaldean esaten ziran ipui&ntilde;ak eta Aitorren egunetako kondaira egiazkoak, sukaldean iarten ziran, zurezko aulki batzuetanb, zar eta gazte, nagusi eta morroiak batera, anaitasun iaungoikozkoan, danak ontzi batetik iateko asmoetan, zurezko edo ogizko koillara banagaz.</p>
<p>Udako egunetan, lotara bai&ntilde;o lentxuago, atari aldean egoten ziran <hi rend='Italic'>kontu kontari.</hi></p>
<p>Bai&ntilde;a egozan lekuan egozala, ezagun izaten zan Mendiolan nagusi-etxekoandrak zeintzuk ziran. Sukaldeko maia. Ondi&ntilde;o gure baserrietan batzuk badira. Maskelua, pertza, burni-pertza. Batez bere Riktrudis. Eta ez bakarrik guztizko begiruneagaz toki egiten eutxelako; baita bere, eta geiago, bere banaitagaitik. Ai&ntilde; zan txukuna, ai&ntilde; zan garbia, ai&ntilde; zan begiratua, ai&ntilde; zan ederra, ai&ntilde; zan ona, ai&ntilde; zan burutsua, ai&ntilde; zan besteak ez langoa iaten, edaten, ibilten, itxuran eta izketan. Ez eban i&ntilde;ok esango mendian iaio eta mendian asia zanik. Egia da eliz-gizonak erakutsi eutsezala gauzaren batzuk, bai&ntilde;a berezkoa zan geiena.</p>
<p>Goizean Aitagaz Amandogana izan zan egunean, begoan Riktrudis atari ondoko iarri-lekuan eserita, beste etxekoak eleai iaten emoten da beste arloetan ziarduen bitartean. Amandoren etxera ostera egin eban ezkerotik, egun guztian egon zan ganora bagea; edozer egiteko gurariagaz, bai&ntilde;a zeri oratu eldu) ez ekiala; edozer lan asi eta bat bakarra amaitu barik; gauza guztiai ikutu, ezeri baketan itxi ez, io ona, io orra, ioan, etorri, eta zeregi&ntilde; bat bakarra bere arian eroan ezi&ntilde;ik.</p>
<p>apal ondoa zan, illunabarra, damorrietarako orduan, eta Mendiolako etxeko andra gaztea damorriz betea gelditu zan, etxe aurreko zelai eta soloai begira. Eguzkia lurretik aldendu zan, eta bere atzetik itxi eban argitasun apurra baoian bere ondoren, Amaren atzetik umeak ioaten diran legez. Soloetan lanean arloturiko ienteak eta mendietako artzai&ntilde;ak etxeratu ziran. Basarietako ugaziuen <hi rend='Italic'>klin-klon, klin-klon</hi>-a bai&ntilde;o beste zaratarik ez zan entzuten.</p>
<p>Riktrudisen burua baebillen nonbaiten, Mendiolatik urri&ntilde;ean: bere biotzak samurtasun andi negargarrizkoren batzuk euki bear zituan, bada begi biak malkoz beterik euskazan. Bai&ntilde;a bere burutasun guztiak kendu eutsazan Lopek ekarri eutsan albista batek. Betorren Lope iauregi ondoko aberetxetik arrasko bat besapean ebala, eta etxeko andratxoa bakarrik eta erara billatu ebanean, esan eutsan:</p>
<p>&mdash;Zuretzat, Riktrudis, gorantziak emon deutez.</p>
<p>&mdash;Gorantzika? Zei&ntilde;ek?</p>
<p>&mdash;Ozinbelzko Portunek.</p>
<p>&mdash;Eta nok emon deutsu zuri olango gauzak niri esateko eskubidea? &mdash;erantzun eban neskatilla onak, ez gogor eta betosko illunagaz, ez bada Loperi erakuste on bat emoteko asmoan.</p>
<p>&mdash;Ara ba &mdash;iarraitu eban morroiak&mdash; nik ez neban uste gauza txara edo tasekabezkoa zanik, Eta ez batek bakarrik gero, bik emon deustez gaur gorantziak zuretzat.</p>
<p>&mdash;Bik?</p>
<p>&mdash;Bai, andrea. Lenengo prankotar gizon eder batek adierazoten emoteko esan deust zeugaz ez dala aztuko, eta gero Portunek.</p>
<p>&mdash;Prankotarra eta Portun nun ikusi dozuz? (Bizi-biziro).</p>
<p>&mdash;Neu nengoan tokitik ioan dira biak.</p>
<p>&mdash;Alkarregaz?</p>
<p>&mdash;Ez, andrea: prankotarra lenengo eta gero Portun, atzetik.</p>
<p>&mdash;Erbestekoaren billa?</p>
<p>&mdash;Aren billa edo...</p>
<p>&mdash;Alkarren urrean ioan dira?</p>
<p>&mdash;Ez andrea. Ordu bete geroago izango zan Portun.</p>
<p>&mdash;A!</p>
<p>Ez eben geiagorako astirik izan. Euren eginkizunak amaituta, inguratu ziran atari aldera, banaka banaka, Arnoldo, andre Luzia, eta Pedro Mari eta beste ogitukoak, oeratu ba&ntilde;o lenago aize pixka bat arteko ustean, ipui&ntilde; bat edo beste entzunagaz batera. Bai&ntilde;a Lopek ez eban geiagoren bearrik. Prankotarra aitatu zaneko, ikusi eban Riktrudisen bizitasuna, eta baita ezagutu eban etxeko andratxoaren poza, Portunek atxituko ez ebalako. Naikoa zan, eta ez eban ate ostean itxiko igarritakoa. Ez orixe!</p>
<p>&mdash;Ia &mdash;agindu eban Arnoldok, guztiak batu ziranean&mdash;, ia, Pedro Mari, gaur iardunerako gogo andirik ez daukat eta esan eiguzu zeuk ipui&ntilde; bat, asko dakizuz da.</p>
<p>&mdash;Asko ez bai&ntilde;a, iauna, batzuk bai &mdash;erantzun eban Pedro Marik&mdash;. Txiki-txikitatik olango gauzetarako guztiz gogotsua izan naz. gure aitonak gabero gabero eta gure Aitak bere i&ntilde;oiz bai, esaten euskuezan antxinako euskaldunen gertaldi batzuk, asaba zarretatik aotik aora ikasirikoak. Orain gogoratuten iatana neure Ama zanari entzundakoa da.</p>
<p>&mdash;Asi bada, asi &mdash;esaten eutsen morroi gazteak zarrenari.</p>
<p>&mdash;Garai bateko egunetan munduan lami&ntilde;ak ei ziran &mdash;asi zan esaten gure otsei&ntilde;a.</p>
<p>&mdash;E? Zer ziran lami&ntilde;ak? &mdash;itandu eutsen.</p>
<p>&mdash;Lami&ntilde;ak ei ziran gorputzaren erdi emakumeana eta beste erdian arrai&ntilde;arena-langoa euken izate gaizto batzuk.</p>
<p>&mdash;Milla aingeruak! Eta non egozan bada? &mdash;zirautsan Ana Mari izeneko neskato zabal ogipeko batek.</p>
<p>&mdash;Itxasoan batzuk ontziak ondoratuteko, ibaietan beste asko, igarira ioaten ziran gizonak itotearren. Ereslari onak ei ziran, guztizkoak, bai&ntilde;a euren eresia entzuten gelditu ezkero, galdua ei zan gizona: pitinga, pitinga, konorta kendu, eurakana eroan eta ito egiten ei eben edozei&ntilde;. Eraldi batean oso ugaritu ei ziran Bizkaiko Arrati aldean dagon Lami&ntilde;-erreka deritxon ibaitxoan. Alango Iaungoikoaren zigorrik ez ei da ikusi. Ez ian, ez edan, ez lo, ezin ei zan ezer egi&ntilde;. Koipatsu bat gertauta iaterako asmoan zengozanean, &laquo;dsaust&raquo; sartzen ei zan etxera leiotik barrura, eta sapo bat botate ei eutsun koipatsura. Ardao edo ur edo esne piskat aora eroateko adiunean, &laquo;dsaust&raquo; lami&ntilde;ea ke-zulotik bera, eta sapo andi ziki&ntilde; bat ardaora, edo urera edo esnetara. Lotara sartzen zi&ntilde;an orduan, <hi rend='Italic'>daun-daun </hi>atea: &mdash;zein da? eta, &mdash;lami&ntilde;ea! &mdash;Zer bear dozu? &mdash;Eregizu ate ori. &mdash;Zetarako? &mdash;Eregiten ez badozu, zure errukaria. &mdash;Eta eregi egin bear, eta antxe, beragaz, gozieko orduetarai&ntilde;o ikaraz egon bear.</p>
<p>&mdash;Bai&ntilde;a, ez egoan norbait lami&ntilde;ok bei&ntilde; onetatik kenduko zituanik? &mdash;itandu eutsen ostera bere Pedro Mariri.</p>
<p>&mdash;Zein gero? &mdash;erantzun eban onek&mdash;. Gizonik indartsuenak adore baga geldituten ei ziran lami&ntilde;ak ikustean bakarrik, eta ez ei zan i&ntilde;or azartuten euren kontra ill edo bizi iokatutera. Erri askotako ienteak, goseak, egarriak eta bildurrak amaitu bear ei zituan.Bein baten etorri zan Euskal-Errira kanpotar on bat, eliz-gizona edo olangoa, paparretik bera kurutze eder bat ebala; eta kanpotar orrek esan ei eban berak ez eukala lami&ntilde;en bildurrik, eta kurutzearen izenean kenduko zituala lami&ntilde;ok gure lurretatik. I&ntilde;ok ez ei eutsan si&ntilde;istu, bai&ntilde;a alan bere, gizona ikusi ebenean ain ausardi andikoa, danak gura ei eben euren etxera eroan. &laquo;Zatoz gurera&raquo; batak eta, &laquo;zatoz gurera&raquo; besteak., ten ortik eta ten emetik soi&ntilde;eko guztia bere zatitu bear ei eutsen. Sartu ei zan bada etxe batean, eta bere atzetik ienten andia. Baeidagoz, baeidagoz, ikaraz guztiak kanpotarrori izan ezik, eta oso gautu zanean danentzat ianari apurren bat ipinten egozala, <hi rend='Italic'>daun-daun </hi>atea. Emen dira! Galduak gara! asi ei ziran danak. Kurutzedun orrek, ate ondora ioan da, &mdash;zein da? itandu ei eban. &mdash;Lami&ntilde;ea! &mdash;besteak kanpotik. Eta orduan kurutze donea esku batean artuta atea edegiaz, esan ei eban eliz gizonak: &laquo;alde onekoa bazara, sartu zaitez ordu onean; bai&ntilde;a alde txarrekoa bazara, kurutzean ildako Iaungoikoak ondatu zaizala inpernuko leize-zuloan&raquo;. Eta au esanagaz batera, txilioka eta uluaka iges egin ei eban lami&ntilde;a orrek eta etxe atan ez ei zan geiago besterik agertu. Iazoera au iakin zanean barriz, beste etxeetako gizonak asi ei ziran kurutzeak egiten, arrizkoak, burdi&ntilde;azkoak, eta argizarizkoak bere bai. Arrizkoak bide-kurutzetan ipi&ntilde;i ei zituen, burdi&ntilde;azkoak mendi-gaillurretan eta argizarizkoak ate eta leioetan enplata. Ordutik aurrera ez ei da ikusi lami&ntilde;arik gure lur eta ibaietan.</p>
<p>Ipui&ntilde;a amaitu ebanean, kolkotik olezko kurutzetxu bat atera eta mun egiten eutsan Pedro Marik.</p>
<p>&mdash;Guzurra dirudi gero &mdash;zi&ntilde;uan Lopek&mdash; olango piztia txarrak munduan egon bear dabela.</p>
<p>&mdash;Eta guzurra izango da, asi zan esaten Riktrudis, lami&ntilde;en ori beintzat. Irudipen bizidunen batek asmaurikop ipui&ntilde;a izango da ori, bai&ntilde;a bere erakutsia badauka. Orrek esan nai dau kurutzen doneak inpernuko gaizkin danen kontrako indarra daukala, bertan, kurutzean, gure Iesus maitea il zalako: esan gura dau gai&ntilde;era kurutzean ustekida andi bat euki bear dogula, eta kurutzetarrak, naiz eta euskaldunak izan ez, izan leitekezala maitegarriak, kanpotik on egitera etorri zan eliz-gizon ori legez.</p>
<p>&mdash;Baita beste zerbait bere esan gura deusku: &mdash;gai&ntilde;eratu eban Arnoldok&mdash; ezergaitik bere ez dogula aztu bear aitona zarren ekanduakaz. Iaungoikoak daki noiztik asi eta Berberak daki zergaitik, bada emen ez dakigu, euskaldunak, itxaropenik onena legez, Lauburu edo kurutze bat eroan dabe beti guda guztietara, aidean gizonen buru-gai&ntilde;etik, danak ikusi eien ondo, eta berari begiratuta indartu eitezen biotzak eta gogortu besoak. Euskaldunena izan da beti kurutzea Laubururen izenagaz, euskaldunakgandik, eta gure auzoko kantauritarrakgandik artu eben erromatarrak Lauburua. Berak gorde genduzan gatx askotatik geuk ezgenkigula, berak lagunduko deusku aurrerantzean bere, beragan si&ntilde;isterik badaukagu.</p>
<p>Arrats atako bigira, billera edo batuerea amaitu zan, eta iagi ziran danak oiari epel-aldi bat emoteko gogoagaz.</p>
<p>&mdash;Gure Riktrudisek asko daki bai&ntilde;a &mdash;zi&ntilde;oan ortz artean len aitaturiko neskatilleak&mdash; ez dakit egiaz ez ete dan lami&ntilde;en ipui&ntilde; ori. Neuk kurutzea badaukat eta...</p>
<p>Uste orretan sartu ziren beste otsein guztiak bere euren oietara, i&ntilde;oiz bai&ntilde;o obeto buruen gai&ntilde;ean kurutzea egi&ntilde;az.</p>
<p>Bai&ntilde;a bazan Mendiolan ai&ntilde; gozietik oeratu ez zana norbait. Riktrudis, bere gelatxoan, oitura eban legez barruari astertu bat emoteko gurarian, iarri zan belauniko kurutze andi baten oi&ntilde;etan, adiuneko nasteak zuzendu eta garbi ipinteko uste on bategaz. Ai! Ezin eban gauza bat bai&ntilde;o besterik gogoratu. Beti bat! Iesus kurutzekoa! &mdash;zi&ntilde;uan&mdash; Iesus laztan zauriz betea, ez dedilla galdu nire arima Zuk zerurako sortu zenduana, ez eidazula itxi galdubidean edo esetsian iausten, Iauna. Zu gura zaitut gauza guztien gai&ntilde;etik maitetu. Etsai gaiztoak ekarriko eban beste gizon ori gaur nire bidera, plageak bialduko eustazan Adalbaldoren gorantziak Loperen bitartez... Iauna &mdash;iarraitu eban negarrez aspertualdi bat egin ostean&mdash; gizon ori ez da gaiztoa, Zure legezalea da, Zure bake gozoa nai dau berak lurrean, Zure maitetasunagaitik urkatuko litzatekeala uste dot. Eta, gai&ntilde;era, ondo begiratu ezkero, ez deitzot gauza okerra dana eskumunak ezagun bati bialdutea... Bai&ntilde;a, neu naz emen txarra, neu, neu! Egun guztian euki dot neure buruan gizon orren gomutea, eta bere gorantziak emon deustezenean <hi rend='Italic'>taupada</hi> andi bat egin deust biotzak, neuk gura neban gisara ulertu dodalako gorantziak bialdutea. Ai, ene! ai, ene! Arren, Iauna, ez naizula itxi Zure eskutik... Ez ete dau bera Portunek atxitu bere bidean. Ez ori, neure Iaungoikoa, ori ez! Bera ona da eta, berak erruki ez dauka eta. Ni naz emen erruduna. Beti lengora eta beti lengura ioakit neure burua. parkatu egidazuz, Iauna, nire argaltasunaren utsegiteak. Damu dot, iauna, damu dot biotz guztitik... Ai, goizean banengo Amandogaz autorrera on bat egiteko!</p>
        </body>
      </text>
      <text>
        <front>
          <head rend='Bold'>--><p>VIII</p><--</head>
        </front>
        <body>
<p><hi rend='Bold'>AMESAK ETA EGIAK</hi></p>
<p>Urrengo goizean egun-usai&ntilde;agaz batera urten eban iauregitik, eta eguzkia bideak galdatuten asi bai&ntilde;o lenago etxeratu zan Riktrudis. Pozez zoratuten egoan, ezagututen dogun leio baten ondoan, altzoan iosteko zapi batzuk zituala. Ez zan gitxiagotarako bere. Gabeko gogamenakaz ez eban arimako garbitasunik galdu; ez ziran plagearen gauzak izan. Egundo alangorik! Ez eutsan bada Amandok esan, Adalbaldo eta bera, Riktrudis, alkarrentzako iaiorikoak legez zirala, eta biak alkartutea errientzat guztiz ona izango litzetekeala? Prankotarrak euren nagusi bat euskaldunagaz ezkonduta ikusi ezkero &mdash;esan eutsan Amandok&mdash; euskaldunai obeto begiratuko deutse; eta euskaldunak, Arnoldo izen andikoaren alabea eta Adalbaldo bat eginda ikusitakoan, ez dira auzokoen kontra ai&ntilde; amorratuak egongo.</p>
<p>Ba&ntilde;a ori gauza andia zan! Ainbat andia! Gizaldi luzeetan alkar ikusi ezi&ntilde;ik egozan arraza biak, batak bestea ondatutea baizen beste gauzarik gogoan ez eukan erriak, alkartu!</p>
<p>Eta ona zana ezin ukatu zeitekean. Gizon guztiak aita baten semeak baziran, zerurako iaioak, danak anaiak legez bizi izatea bidezko gauzea zan. Batak besteari egitada txarrak parkatuteko agindu baeban Iesusek, alkarri parkatu bearrean egozan euskaldun eta prankotarrak.</p>
<p>Berak, Riktrudisek, prakatuko eutsan edozeini edozer gauza: berez iatorkon mundu guztiaren adiskide izateko gogoa. Bai&ntilde;a, ezkondu! Olango gauzarik etxakon i&ntilde;oiz bere gogoratu, eskabide andiak izan zituan bai&ntilde;a. Eta ori aitak eta amak eurak, noizean bei&ntilde; ezkontzea aitatu eutsela gero, eurak zarrak egozala eta. Aita zaindu, amari poz emon, morroiai gauza onak erakutsi: besterik ez eban gura izan. Gizonak ikusteak berak bildurra eta ikarea emoten eutsan, eta Portunek beste guztiak bai&ntilde;o geiago.</p>
<p>Alanda guzti bere, Elizearen onagaitik eta errien bakerako, gurasoen gurariko bategaz alkartu bear izan ezkero, ezkontzeko doska&ntilde;ia bear bazan, eskondu egingo zan.</p>
<p>Bai&ntilde;a Adalbaldogaz ezkontzeko doska&ntilde;i bearrik ete eukan?... Zer ekian berak? Bai edo, ez edo... Olango gauzetan ez zan egundo ibilli eta. Adalbaldo gizon ona irudito iakon, tint ona; argia bere bai, baita; itxurazkoa, guztiz itxura ederrekoa; lerdena eta lirai&ntilde;a eta aukerakoa: besterik ez zan lango gizona.</p>
<p>Eta Adalbaldo izan ezik besteren bategaz ezkonduko ete zan? Ez, orixe ez! Ezta, ezta lurreko ondasun guztiak gaitik bere. Eta gurasoak aginduko balebe beste bat senartzat etxera ekarteko? ai, ene! Iaungoiko maitea! Olango gauzarik ez ete eutsen aginduko. Maite baeben itxi eioela bake-bakean, ezkontzea nai eta nai ezko gauzea ez zan eta.</p>
<p>Gai&ntilde;era, Amandok zi&ntilde;oanez, Adalbaldo Riktrudisentzat ondo etorren gizona zan, Riktrudis Adalbaldorentzat gizako emakumea. Biak ondo alkartuko ziran, biak ondoen lagunduko eutsen apezpikoari eginkizun Iaungoikozkoetan.</p>
<p>Eta baeukan eliz-gizon nagusiak laguntasunen bearra, bada Au&ntilde;emendiko euskaldunik geienak fedegabeak egozan oraindi&ntilde;o. Ez alan beste euskaldunak, Iaungoikoari milla esker. Naparroako erribera aldean, berak, Riktrudisek entzuten ebanez, Iesusen barri onak erakutsi zituan Done Paulo Ientientzat Bialduak, kristiandadeko lenengo urteetan; Done Saturninok Iru&ntilde;an, irugarrengo eunkidan; Done Bizentek Daxen eunkida orretan bertan, bai&ntilde;a aretarikorik ez zan mendietarai&ntilde;o eldu, eta zerbaiten susmo eta zurrumurrua bai&ntilde;o asko geiago ez zan iaki&ntilde; orduan basoerri basterretan. Geroago, pixkaka, pixkaka, sartu zan Au&ntilde;emendi&ntilde; zeruetako argitasuna, eta oraindio ez gara kristi&ntilde;auok ai&ntilde; asko. Alan bere ez dauka Amandok bear lekua makala. Euskal-Erriko alde onetara etorri zan ezkerotik, bere gorputzari atseden bat ez deutsa emon. Io ona eta io orra, etxe batetik urten eta bestean sartu, batari on bat egin eta besteari obeak esan, or baselizatxo bat ipi&ntilde;i eta emen lanerako lagun barri bat billatu, oni erakutsi eta ari burubide gaiztoak kendu, aserreak baketu, argalak indartu, gaixoari sendagarri onak emon eta biotzetan asi onak bota. Ez eukan edozelango buruaustea!</p>
<p>Eta beti laguntasunen billa, Iaungoikoaren izenean. Zer laguntasun emon eikeon berak, emakume indarbagako zirzill batek, Amando gizon andi doneari? Zer egin daiket nik? &mdash;zi&ntilde;oan&mdash;. Ez naz izan urria al dodana egiten Iesusen izena ezagutua eta maitetua izan dedi&ntilde;: orretan igaro ditut orai&ntilde; arteko egunak: neure ezagun eta adiskideen artean alegi&ntilde;ak egin ditut nik, eta aurrerantzean bere zerbait egiteko gogoa daukat.</p>
<p>Ori bai, ori da neure marrea eta. Bai&ntilde;a, zelan urten neike nik neure marratik kanpora? Erri guztiari agergarri on bat emon bear iakola di&ntilde;o Amandok. Ai, Amando, Amando! Agergarri orrek euskaldun askoren uko eta pukoak ekarri leikez nire gai&ntilde;era eta neure etxadi guztira bere bai. Orixe da mi&ntilde;ik andiena emongo leuskidana, neure aita eta neure amagaitik zerbait esatea. Esan daiela nigaitik gura dabena, ezaindu daiela nire izena, il naiela ni, gura badabe; bai&ntilde;a itxi daiuela bakean nire gurasoen izen onari. ain dira onak! ain ditut maite!...</p>
<p>Banabill ni nunbaiten, Adalbaldogaz alkartutea ondo izango litzatekeala esan deustelako beste barik. Zer dakigu berak gurako leukean edo ez?...</p>
<p>Zei&ntilde;ek ete dakiz ondo biotzaren legeak! Are&ntilde;egun esan baleuste niri prankotar bategaz ezkondu bearko nebala, zurturik geldituko nintzan, eta albiste orrek egun txar bat emongo eustan, eta gaur barriz Adalbaldo nigaz gogoratuko ez balitz, mi&ntilde; andi bat artuko neuke biotz barruan. ai, neure Iaungoiko maitea! Ez da emen gauza guztia zuzen-zuzena, ez da garbi-garbia, ez da dana Iaungoikoaren naigurea egiteagaitik eta neure erriaren onerako: badauka zatiren bat neure gogoak, eta ez txikiena. Ai, ene bada ta! Biar bere ioan bearko dot nik Amandogana.</p>
<p>Riktrudis onetan egoala, sartu zan Andre Luzia gizategian, eskuetan kaltzerdi-orratz zotzezko batzuk eta ardi-ari zatar edo ule lodia eroazala, bada orduan euskaldunen soi&ntilde;eko eta oi&ntilde;etakoak emakumeak egiten zituen, abarkak izan ezik. Iarri zan bere alabearen ondoan, sartu zituan zotzean iausita eukazan orratzaldaera batzuk, batu eban atzaparretan ule jira-bira, eta atzaparrak erabilliaz Riktrudisi begiraturik, esan eutsan:</p>
<p>&mdash;Atorra ori asteko daukanan ondi&ntilde;o, neure alabea? Zei&ntilde;entzat don berori?</p>
<p>&mdash;Ana Marirentzat. Donibanak artean ez dau bear da...</p>
<p>&mdash;Ez dau bearko; bai&ntilde;a bear baleu bere, ez dakit amaituko ete eukean. I azan langillea eta igaroko lau egunetan ez don ezer egin ganoraz. Ez dakit nik zer darabilnan.</p>
<p>Riktrudis begi bietarai&ntilde;o gorri-gorri iarri zan, bere amak biotzeko gauzak ikusi baleutsaz legez. Etorri iakon gogarte guztiak esateko gogoa, bai&ntilde;a bildurtu egin zan. Zei&ntilde;ek esan Andre Luzia bere alabeak begirune gozoagaz begiratuten eutsala prankotar bati?</p>
<p>Amak ostera ez eukan buruan Riktrudisen usteko gauzarik, eta egin zituan itzak zerbait esateagaitik egin zituan.</p>
<p>&mdash;Nik darabildana, Ama, nik darabildana.</p>
<p>&mdash;Ez daukan esan bearrik, badakit eta...</p>
<p>Odol barik gelditu zan Riktrudis au entzunda, Amak iarraitu eban arte.</p>
<p>&mdash;Gauza guztiak zuzendu eta ondo ikusi naia. Bakea bear dala eta, alkarrenganako maitetasuna bear dala eta, or abill i beti. Nik neuk olango gauzak gizonentzakoak bakarrik dirala uste dot, bai&ntilde;a ez ionat ezer esango, badakit biotz onagaz egiten daunana eta. Edolan-bere ez daukan orai&ntilde; neketan egon bearrik nai euana atera euan ezkero. Ozinbeltz eta Erebi aldean ingurauriko gizonak, sakabanatu ei ziran, Arnoldoren esanak entzun eta gero, eta ez ei da gudarik izango orain pixka batean.</p>
<p>&mdash;Ez da bear bere, amatxo. Guda batek bere atzetik negar asko ekartzen ditu.</p>
<p>&mdash;Ori ondo dakit neuk, i&ntilde;ok badaki. Bai&ntilde;a urteetan negarrez dagonak nai dau zerbait malkoen legorgarritzat.</p>
<p>&mdash;Malkoen legorgarririk onena areiuai parkatutea da, amatxo.</p>
<p>&mdash;Parkatutea! Neuk bere badakit parakatute ona dana, bai&ntilde;a, bazenki zenbat iruntzi bear dan!</p>
<p>&mdash;Zerua gauza andia da, ama, eta zeruagaitik ori eta geiago bere egin bear.</p>
<p>&mdash;Eta gai&ntilde;era parkatutakoan arroago geldituten iatzuz, gaizto, petral, arimabagako batzuk dituzu eta.</p>
<p>&mdash;Zeintzuk?</p>
<p>&mdash;Prankotarrak.</p>
<p>&mdash;Ez danak, ama. Atzo, aitagaz Amandogana ioan nintzanean, ezagutu neban nik bat, eta aoa bete-betean esan leike, guztiz zala ona, arima samurrekoa eta kristi&ntilde;au zintzo-zintzoa. Naiago neban zeuk ikusi bazendu, eta bere izketea entzun gai&ntilde;era. autortu euskun aspaldietako gudak prankotarrakgaitik izan zirala eta euskaldunakgaitik egundai&ntilde;oko gaizarik onenak esan zituan. Ia ba, aitak, besoak zabalduta, bere bularraren kontra estutu eban eta.</p>
<p>&mdash;Zein?</p>
<p>&mdash;Prankotarra.</p>
<p>&mdash;Prankotarra Mendiolako Arnoldok bere bularraren kontran estutu!</p>
<p>&mdash;Bai, andrea.</p>
<p>&mdash;Edo ez di&ntilde;ozu egia, edo prankotar ori gizon doneren bat da.</p>
<p>&mdash;Ez dot nik egundai&ntilde;o guzurrik esan, dakidala...</p>
<p>&mdash;Benetan, benetan, bai, ondo di&ntilde;on, neure alabea; ez don ik i&ntilde;oiz guzurrik esan, bai&ntilde;a neuk bere ez dot i&ntilde;oiz olangorik entzun. Zein zan gizon ori?</p>
<p>&mdash;Portunegaz aserratu zana, Amando apezpikoaren adiskide andi bat Adalbaldo dukea, gizon argia, edera, ona eta donea bere bai auzaz.</p>
<p>&mdash;Ez deust niri ezer esan neure gizonak. Ez dakit nik egun oneetan emen zer dabillen. Euk biurtu ditun etxe onetako gauzak atzekoaz aurrera; euk erakuste eutsanaz otsei&ntilde;ai lanerako gogoa eta onbidea; euk emoten egunoro erakuste barriak eta arren gozoak; eu abill ezagun guztien artean Iesusen legea zabaltzen; eu az, di&ntilde;oenez, inguruko landerrak dauken ongillerik andiena; eta euk eroango uanan Amandogana nire senarra. Ni bai&ntilde;o obea az, alabatxoa, Iaungoikoak gorde aiala eta.</p>
<p>&mdash;Ez, ama, ez neban nik aita eroan, berak esan eustan niri, lagundu neiola. Eta ez eidazu niri ona nazala esan; neuk dakit nik zelango baltzuneak daukadazan ariman.</p>
<p>&mdash;Baltzuneak! Ago ixilik, Riktrudis, ire baltzuneak besteentzat argitasun eta edergarri izango litzatekez eta. Itxi daiogun gauza orri eta esan eidan: zer egin zenduen Amandonean?</p>
<p>&mdash;Ezer bere ez nik. Ioan gi&ntilde;an eta billatu genduan beregaz Adalbaldo. Amandok esan euskun bere antxinako laguna zala.</p>
<p>Eta izketan eta izketan, apezpikoa, dukea eta gure aita, ezagutu eben alkar barru-barrutik, eta alkarren lagun egin ziran.</p>
<p>&mdash;Eta batak bestea bularraren kontran estutu?</p>
<p>&mdash;Bai, andrea. Zergaitik ez? Askotan, urri&ntilde;etik gaiztoa irudituten iakuna, urretik maitegarriena dala, i&ntilde;oiz. Zeure ustetan Aitz-barrengo burrukaria gizon txar, malzur, dongaren bat izango zan; bai&ntilde;a Amandoren etxean ikusi bazendu, gizonik doneena irudituko iatzun.</p>
<p>Andre Luziak ez zituan Riktrudisen azkenengo itzak entzun. Bere senarragana ioakon gogoa.</p>
<p>&mdash;Eta neuri aitatu ez &mdash;esan eban atseden txiki bat egin ondoan.</p>
<p>&mdash;Nik uste neban aitak esango eutsula eta...</p>
<p>&mdash;Zuk ez, zuk ez; aitak bada, aitak. Bakar-bakarrik, oerako arrenak egiten gengozala. <hi rend='Italic'>Zeruetan zagozan gure Aita </hi>bat esan eragin eustan gure arerio guztiakgaitik.</p>
<p>&mdash;Eta gogoz erantzungo zeuntsan! Ez da alan amatxo?</p>
<p>&mdash;Bai bada, beti legez. Nik beti egiten dot arren neure seme maiteak il zituenakgaitik.</p>
<p>&mdash;Ara non, ama, agertzen dan zeure biotz ederra.</p>
<p>&mdash;Entzuin, Riktrudis &mdash;esan eutsan andre Luziak, bere alabearen lusintxa oni iaramonik egin barik&mdash; parkatuko deustan lengoan gogortxu egin neualako, ezta? Neuk bere ona izan nai dot, eu legez eta aita legez.</p>
<p>&mdash;Parkatu di&ntilde;ozu? Iesus, Maria eta Iosepe! Zer gero parkatu? Zeuk uste dozun bai&ntilde;o bere obea zara eta...</p>
<p>&mdash;Agur, gero arte.</p>
<p>&mdash;Ama, beste gauza bat badaukat ba nik esateko...</p>
<p>&mdash;Gero, Riktrudis, gero esango deustan; orai&ntilde; beste zeregi&ntilde; batzuk daukadaz. Ara, aita ez dabill ondo, oian gelditu da gaur, eta zetan dagoan ikustera noa.</p>
<p>&mdash;Aita ondo ez dagoala?...</p>
<p>&mdash;Ez da ezer, ez da ezer &mdash;esanaz, ioan zan andre Luzia. eta ni bere beste gauza batera noa.</p>
        </body>
      </text>
      <text>
        <front>
          <head rend='Bold'>--><p>IX</p><--</head>
        </front>
        <body>
<p><hi rend='Bold'>ZURRUMURRU GAIZTOA</hi></p>
<p>Egin, gizon zintzo eta errimeak, egi&ntilde; ondo, al dozuen gi&ntilde;oan zuen Sorterriari; ipi&ntilde;i bere alde zuen biotza, zuen adimena eta besoa; igaro zuen bizitza guztia ainbeste maite dozuen Lurra ostendu eta gorde naian; estanda egin eta urkatu, bere izena izenik maitegarriena legez begiratua izan dedi&ntilde; erbestekoen artean; bai&ntilde;a ez erritarren aldetik sari on bat itxaron. andia bazara, ezingo zaitue ikusi eta iango deutsuez azpiak zuek ai&ntilde;a ez diran gizonak; txikitxoa bazara, ezereztzat eukiko zaitue zistri&ntilde;, doillor, urruingarri eta billuts guztiak: ori izango da ezagututen zaituen danak zuentzat biotzaren erdian gordeko daben saria. Izan leiteke, beta onaldi batzuetan, besterik ezi&ntilde;ean eta ondamuz beterik, zuen egitadaren bat txalotua izatea, kanpotik; bai&ntilde;a ez da biltz barruan txalorik izango: an, tolostura artean gorderik egongo dira gorrotoak, eta urtengo dabe ondo deitsuen eraldi batean, subeak trumoi egunetan edo saguzarrak ilunabarrean urteten daben antzera.</p>
<p>Aitzaki txikiak bearko dira orretarako, uskeria bat izango da naikoa.</p>
<p>Olan gertau iakon Mendiolako Arnoldori. andia zan bere izena Au&ntilde;emendin, Euskal-Erriari on ugariak egin eutsazan, irakurleak dakian gisan, adiskide asko zituan, uste zanez. Bai&ntilde;a usteak ustean gelditu oi dira sarri. Asi ziran ienteak ortik eta emetik bata eta bestea esaten: batzuk, lotsagaldukoenak edo biotzik baltzenetakoak, salkindaria zala Arnoldo; beste batzuk, alabea ezkontzeagaitik prankotarren adiskide zala, norbaitek, Mendiolakoa, beti izan zala arro andi bat, eta orai&ntilde;, bera ezertarako gauza ez zanean, prankotarrakaz gudarik ez ebala nai, bere izenaren argitasuna i&ntilde;ok illundu ez eian.</p>
<p>Eta zurrumurrua, Baionatik asi eta Aramitzerai&ntilde;o zabaldu zan bereala, eta estaldu eta aztu-eragin ebazan Arnoldoren egitada andi, ospetsu diz-dizariak, odei matasa baltzak illargi ederraren errai&ntilde;o gozoak estaltzen dituan gisara.</p>
<p>Mendiolako iaunaren kontrako salgaistak non-nai entzuten ziran: au zana, ori zana, nik banekiana, nik esaten nebana, bere morroiakgandik iakinikoa zana: danak euken Arnoldoren izen garbiari loikeri apurren bat bota bearra.</p>
<p>Bai&ntilde;a gauza bi agertu nai ditut emen: bata da si&ntilde;ismen gaiztoak zirala okerrenak Arnoldoren kontra; bvestea, andre Luzia eta Riktrudisegaitik i&ntilde;ok ez ebala ezer esaten: gizona ei zan erruduna: besteak gizonaren ioskai&ntilde;eak.</p>
<p>Non ziran orduan Arnoldogaitik arpegia aterako eben adiskideak? i&ntilde;ondik ez ziran agiri. Askok, sinistu eben Mendiolakoagaitik esaten zana, gauza txarrak laster si&ntilde;istuten dira eta; beste asko poztu egin ziran, si&ntilde;istu ez arren, bada gizon bnaten kalteak askoren poza ei daroa bere atzetik.</p>
<p>Bai&ntilde;a gizon guztiak ez dira txarrak eta si&ntilde;iskorrak bere ez; eta bat edo beste iarri ziran orraiti&ntilde;o euskaldun gidari zarraren alde. Ondo ordu txarrean eurentzat: bada eurakgaitik bere esan ziran i&ntilde;oiz entzun ez ziran lango gauzak. Ubero txotxinduta egoala aspaldietan bere; Pedro Mari ogipeko zuri guzurti bat zala, ugazabagaz ondo eukiteagaitik sudurra ebaten itxiko leukeana. Amando barriz, iaki&ntilde;a! mundu guztiagaitik ondo esaten ekiana zan, eta ganera zerbait aterako eban Mendiolatik bere elizetarako. Uberori barre egiten eutsen bere erako nagusiak; Pedro Marik ia arpegiko narrua galdu eban iai bazkalaurre baten bere lagun artean: zanbroz eta atzamarkadaz beteta ioan zan egun batean txera; apezpikoaren iakituri eta donetasuna ez ziran naikoa Au&ntilde;emendiko euskaldunen artean sartu zan itxumena kentzeko.</p>
<p>Gizona aldakorra da berez; bai&ntilde;a txarretik onera nekez biurtuten da, onetik txarrera erreztasun andiagaz. Orregaitik Ozinbelzko batzarrean Arnoldo euskaldunik onenentzat eukeen gudariak eurak, andik egun gitxira salkindari gaizto bat zala zi&ntilde;oen.</p>
<p>Nondik bai&ntilde;a urte ete eban Arnoldoren kontrako salgaista oker bidebagakoak? Ez da beti errez izaten, olango ipuin dongeak bere iturburu eta abia nun eukiten daben erantzutea, bai&ntilde;a oraingoan badakit nik. Portun eta Loperengandik etorren dana. Portunek iakin ebanean Arnoldo eta Riktrudisek prankotarra Amandoren etxdan ikusi ebela, egonzan barriro Lopegaz lenagoko batean alkarregaz ikusi genduzan tokian bertan, Lopek esan eutsen Ozinbelzkoari bere gorantziak zertan artu zituan Riktudisek eta zelan prankotarrarenak; eta ori izan zan naikoa, aora etorri iakozan biraorik ikaragarrienak esan eta gero, Otxoaren semea kurruka billa asteko. Bekian zelan emon zeitekean dxastadarik andiena Arnoldoren biotzean: euskaldun gaiztoa zala zabalduta, diruak edo andinaiak okertu ebala adierazoten emon eta. Orretarako gogoratu iakon errez eta ugari billatuko zituala laguntzailleak gudarako gogoagaz egozanen artean, Riktrudisen eskua ukatu iakuenean artean, Kristoren legekoak nagusitzat ezin ikusi zituenen artean, Arnoldoren aginpideagaitik ondamuz beterik bizi ziranen artean, argitasun gitxiko iente si&ntilde;iskorren artean. Eta asi zan io batera eta io bestera, ixillik eta zi&ntilde;azkida baten aria eskuetan baleuka legez, orkoai eta emengoai aditzen emoten euskal lurrean sorterri saltzailleak egozala, norbere etxadia ondo euki ezkero besteen ardurarik ez eukela norbaitzuk, eta beste olango ipui&ntilde;ak; autortuten ebala azkenerako, belarrondora eta i&ntilde;ori ez esatekotan, erri-saltzaillea eta besteen ardurarik ez eukan euskaldun madarikagarria zein zan: Arnoldo. Eta zelan ekien askok prankotar agintari bat Arnoldo eta bere alabeagaz egon zala, eta beste askok Ozinbelzko batzarrean zer gertau zan ikusi eben, guzurrak egiaren itxurea eukan, eta egia balitz legez ebillen aotik aora.</p>
<p>Astiune andian bear izan eban alan bere Mendiolako iauregirai&ntilde;o elduteko. Morroiak bekien, bai&ntilde;a zelan esan nagusi etxekoandreari? Olango albisteagaz beragana ioaten ziranak zuzituko zitukean Arnoldok. guztiz ona zan, guraso bat zan danentzat; bai&ntilde;a bere izen onari geldi-geldi itxi bear iakon.</p>
<p>Bai&ntilde;a olango gauzak ez dira ixillik luzaroan eukiten, nai izan arren. edo norbaiten zurreztak edo lagunen arpegikeriak, edo umeen eziaki&ntilde;ak, edo ume itxurakoen iardun eta barritxukeriak, usterik gitxien danean kenduten deutse estalkia eta orduan izaten dira ordukoak.</p>
<p>Pedro Mari atzamarkadaz beteta etxeratu zan egunean erdizkako itz batzuk kanpoan entzun arren, ez zituan Arnoldok ezertakotzat artu; bai&ntilde;a bere iauregian sartuta, morroirik onenaren arpegi illun eta urratua ikusi ebanean, itandu eutsan, aita on batek seme maiteari legez:</p>
<p>&mdash;Zer dok, Pedro Mari? Zer gertau iak?</p>
<p>Eta morroi zarrari ezer esateko astirik emon baga, Ana Mari motsak ugazabari erantzun eutsan:</p>
<p>&mdash;Burrukan egin ei dau, zeugaitik zerbait esan dabela eta.</p>
<p>&mdash;Nigaitik?</p>
<p>&mdash;Bai, iauna.</p>
<p>&mdash;Ez da, ez da, guzurra da, iauna &mdash;esan eban Pedro Marik, zer zi&ntilde;oan ez ekiela&mdash; iausi egin naz, ara or zereko zerean.</p>
<p>&mdash;Pedro Mari &mdash;iarraitu eban ugazabak&mdash; esan egidazu niri egi egia. Zer esan dabe nigaitik? Neuk bere zerbait entzun dot, eta ez deutsat iramonik egin; bai&ntilde;a orai&ntilde; emen dakustanak argituten deust adimena.</p>
<p>Betosko aserrea eukan Arnoldok au esatean. Begiratu eutsan Pedro Marik, eta ikusi ebanean bere nagusiaren bezintarte gogorra, erantzun eutsan:</p>
<p>&mdash;Ez diran gauzak, iauna.</p>
<p>&mdash;Zertzuk?</p>
<p>Begiratu eutsan otsei&ntilde;ak barriro, eta ugazabaren arpegian ezagutu ebanean nai eta naiezkoa zala garbiro erantzutea, esan eban:</p>
<p>&mdash;Iauna, ez dau i&ntilde;ok si&ntilde;istuko, ezin leike si&ntilde;istu zeu ezagututen zauzanak, zergaitik...</p>
<p>&mdash;Eroapenak amaitu iataz, Pedro Mari, eta euk bere amaitu egik bein.</p>
<p>&mdash;Erri-saltzaillea zarala zeu eta...</p>
<p>&mdash;Eta?</p>
<p>&mdash;Riktrudis ezkonduteagaitik prankotarren adiskide zabiltzala.</p>
<p>&mdash;Zei&ntilde;ek esan deusk?</p>
<p>&mdash;Askok, eliza-atean egozan danak.</p>
<p>&mdash;Eta euk, zer erantzun deutsek?</p>
<p>&mdash;Nik? Aurrean neukanari ukabilkada bategaz agi&ntilde;ak atera. Bai&ntilde;a asko ziran eta... Gaur arratsaldean orraiti&ntilde;o...</p>
<p>&mdash;Eta ire aldekorik ez zan?</p>
<p>&mdash;I&ntilde;or bere ez.</p>
<p>&mdash;Beraz Mendiolako iaunak i bai&ntilde;o beste adiskiderik ez eukan?</p>
<p>&mdash;Aldra atan ez iauna.</p>
<p>&mdash;Eliza batekoa: toki askotako ientea etorten da mezara eta.</p>
<p>Lotsea, bekaitza eta arimako samintasun sakon eta neurrigabea irakurri ziran Arnoldoren arpegian, berbakaz ezer ez eban agertu bai&ntilde;a. Otordua da eta iaizue, esanaz, igo eban mandiotara eta an asi zan batera eta bestera bere gogamenakaz guda bizian.</p>
<p>Mutik ez eutsan i&ntilde;ok atera: iauregi dana, illerria legez, ixill-ixillean gelditu zan: ixillean morroiak ezkaratzeko aulkietan iarririk, zer esan ez ekiela; ixillean etxekoandrak, sokoren baten sartuta. Arnoldoren oinkada desbardi&ntilde;ak eta emakumeen zoti&ntilde;-zizpuruen soi&ntilde;ua besterik ez zan ez ntzuten. Ilbarria sartu zan etxe atan: Mendiolako etxe iaun ospatsuren izen bedeinkagarria Euskal-Errian il zala iakin zan.</p>
<p>Nondik etorren eriotzea? Zein zan iltzaillea? &mdash;itauntzen eutsan bakotxak bere buruari. Eta buru argikoenak laster erantzuten eben: eriotzea Ozinbeltz aldetik dator, si&ntilde;isgaiztokoen eskuetatik.</p>
<p>Eriotzea alda bada, edo gaixo aldiren bat? &mdash;zi&ntilde;oan bere artean Arnoldok. Eta berberak erantzuten eban: bai, eriotzea: erriak gisa orretan iarritakoan, ez dira berealakoan beste aldera biurtuten: urteak bear dira orretarako, eta ni ez nago urteetarako eta gitxiago bere. neure erri maitearen biraopean ill bear dot! Bai&ntilde;a nik ez daukat zergaitik lotsatu, eta gaur arratsaldean enprarantzaren erdiran urtengo dot, gizonik geien dagoan tokira, eta etxerik etxe ioango naz gai&ntilde;era neure bekoki garbia erakusten, eta ikusi bear dot oirandik nire berbeak surik eta biotzak irabazteko indarrik ete daukan; iakin bear dot nire morroiari esan deutsena neure arpegira esateko ausardirik badauka i&ntilde;ok.</p>
<p>Ugazaba olango burubideakaz ebillen bitartean, Pedro Marik artu eban aizkora bat, eta atariko zorrotz-arri latzean asi zan zorrozketan. Aizkoreak arrian egiten eban otsa aitu ebanean, iagi zan Riktrudis bere lekutik, ioan zan Pedro Marigana, eta esan eutsan:</p>
<p>&mdash;Zer darabilzu?</p>
<p>&mdash;Ikusten dozu.</p>
<p>&mdash;Itxizu bere lekuan tresna ori, eta buruan darabilzuzan gurari txarrai bere itxizuz. Zuk ez dozu gaur etxetik urtengo neuk esaten deutsudan agindura bai&ntilde;o bestera. Zei&ntilde;ek uste dozu aterako ebala gure aitaren kontrako salgaista ori?</p>
<p>&mdash;Ozinbelzko mozoloren batek.</p>
<p>&mdash;Bada Ozinbelzko mozoloagana ioan bear dozu, eta esan nik di&ntilde;odala berak egin daben kaltea berberak aguro desegin daiala, nik inoiz arpegira begiratutea gura badau.</p>
<p>&mdash;Bai&ntilde;a areri etxako olango...</p>
<p>&mdash;Ixo, eta ibilli azkar.</p>
<p>Egun atan i&ntilde;ok ez eban otordurik Mendiolan egin, Lopek ez bada. Iauregiko guztiak negarrez egozan. Lope Nagik aberetxeko ate ostean beregandu zituan iaki guztiak mauka mauka iaten ziarduan. Ugazabaren ardurakgaitik goseak ilten itxi bear aleutsan bada bere buruari?</p>
        </body>
      </text>
      <text>
        <front>
          <head rend='Bold'>--><p>X</p><--</head>
        </front>
        <body>
<p><hi rend='Bold'>ONDORENGOAK</hi></p>
<p>Aurreragotxoan ipi&ntilde;ia daukat, andre Luziari entzunda, Arnoldo osasunean ez ebillela ondo. gisagaixoa zarra zan, lan asko egi&ntilde;a, neke eta zaparrada asko artua eta bere garaian gizon sendo zoli, indartsu eta gogorra izan arren, aspaldietan, eta urteen astuntasunak amaituteko zorian eukan euskaldun aitona zindoa. eta urteak bai&ntilde;o geiago, igaroriko bere egun sami&ntilde;ezkoetan sorbaldean gai&ntilde;ean artu zituan zartada mingarriak. Ia bada, irakurlea, zuk dakizun legez, bere alboan ikusi zituan il eta iausten seme galant bi, bere zartzarako itxaropen on bat emoten eutsenak, bere oi&ntilde;ordekoak, Mendiolako izengoitia guztiz garbi eta diz-diz eragi&ntilde;az eroango eben gizakoak; eta iruditu bai&ntilde;o ez daukazu zenbaterai&ntilde;o izango zan orduan Arnoldo gurasoaren biotzeko naigabea, eta iazoera orrek norai&ntilde;o iango eutsan osasuna. Semeen eriotzea ontzat emon eban berak, Euskal-Erriaren alde il ziralako: ez eban kanpotik ezer erakutsi, bai&ntilde;a barru-barruan gelditu iakozan atsekabe eta negarrak biotz guztia puzoindotuten.</p>
<p>Otxoak deitu eutsanerako, Arnoldo ez zan i&ntilde;oizko Arnoldo. Burutsua eta anima andikoa egoan, gogorik onenetarakoa; bai&ntilde;a belaun eta besoak indargabetuak eta gorputza lurrera begira eukazan antxi&ntilde;atxutik. makilla lodi baten laguntasuna izan ez baleu, ez eban Ozinbeltzerai&ntilde;oko osterea egin al izango. Alanda guzti bere, etxera eldu zanean asko geiagorako ez zan.</p>
<p>Eta gero Amandoagana ioan eta an billatu eban gizonagaz itz egin ezkeroan, pekuan gelditu zan, ar andi bat asi iakon barru guztia iaten. Adalbaldo prankotarra zan, gizon donea, besteen argaltasunak ezagutu eta parkatuten ekizana, Arnoldoren eritxiaz, bera bai&ntilde;o azkozaz obea. Eta alango gizonak, Mendiolakoaren ustez, bat eta bi bai&ntilde;o geiago izango ziran prankotarren artean. An eta emen, zi&ntilde;oan beretzat, onak eta txarrak dira, beste erri guztietan legez. Eta nik, danak txarrak dirala si&ntilde;istu izan daroat gaur arte, eta txarrak bakarrik dirala erakutsi izan dautset askotan, prankotarrak ill ezkero neureak ilteari begiratu baga. Beti ibilli ete naz zuzen-zuzen eta neure Lurra ostenduteagaitik bakarrik, ala Euskal-Erriaren areiuai euki dautsetan gorrotoak neurritik kanpora erabilli ete nau? Zer esango ete deust Iaungoikoak?</p>
<p>Olango gauzak erabilzan bere buruan Arnoldok Adalbaldo ezagutu eban egunean, gogarte zakonak eukazan eriotzea etorkonerako arimako gauzak zuzen ipi&ntilde;i nairik, bada betorren, betorren, bere ustez, eta arin aringa atan bere.</p>
<p>Gau txarra igaro eban, estu, bero, larri eta inkesaka, eta goizean iagi gura izan ebanean, burua ari&ntilde;a eukan eta sukar pixka bat gai&ntilde;era. Alan bere, oi epelean geldi-geldi egon eta ama-alabak emon eutsezan salda on eta palaguakaz, pitin bat bere tentunera etorri zan, guztiz sendatu ez arren; eta iai egunean, ost-ostean bada bere, ioan zan elizarai&ntilde;o.</p>
<p>Bai&ntilde;a elizatik etorreran iakin ebanean garbiro bidean erdi-sosmau ebana, ill eta gelditu zan Arnoldo gurea. Beukan arimearen aldetik gogo, kemen eta ausardi naikoa gai&ntilde;era iatorkon ekaitz dongea eroateko; bai&ntilde;a gorputzak ez eukan ezertarako indarrik. Ainbeste egunean erdi-ianean eta gogamenakaz burruka bizian burua ezin iasorik egoan gizon zarra, Pedro Marik emon eutsan albisteak nai eta nai ez amaitu bear eban.</p>
<p>Ai ze atsekabea, ze atsekabea Arnoldorena! Eri zalegia izan ete zan bildurrez egoan orduan erri saltzaillea zala zi&ntilde;oen! Euskal-Erri saltzaillea. Zein eta bera! Zei&ntilde;ek asmau eban ai&ntilde; guzur arrigarria? Euskaldunak. Zei&ntilde;ek si&ntilde;istu? Euskaldunak. Erantzuera bi oneek Arnoldoren gai&ntilde;era, Gorbea, Anboto, Aitzgorri, Aralar eta Au&ntilde;emendik batera euken bai&ntilde;o astuntasun andiagoaz iausten ziran, eta ezertarako adore baga izten eben lenengo, arnasarik artu ezinda gero: lerdatu, zeetu eta birrindurik azkenerako. Albistea artu barrian enparantzan urteteko asmoa eukan, bai&ntilde;a laster, oi&ntilde;en gai&ntilde;ean ezin egonik, iarri zan aulki zar batean, ipi&ntilde;i zituan ukalondoak belaunetan eta esku zantsu argalen artean buru zuri gurgarria. Sartu zan orduan Riktrudis gizategira, eta aingeruak zeruan euki oi daroen gozatasunagaz esan eutsan aitari:</p>
<p>&mdash;Aita, zerbait artu bear dozu: ara emen erretilluan salda ederra, eta alster ekarriko deutsut beste gauza on bat.</p>
<p>Iaso eban Arnoldok bere burua; begiratu eutsan alabeari irribarre negarrezkoagaz, eta erantzun eutsan:</p>
<p>&mdash;Ez, enetxoa, kalte egingo leuskit orain. Iolas-zelaira ioan bear dot, eta andik bekoki garbiagaz natorrenean, artuko dot gura donana.</p>
<p>&mdash;Zer di&ntilde;ozu, aitatxo? Bekoki garbia? Zei&ntilde;ek dauka zuk baizen garbia Euskal-Erri guztian?</p>
<p>&mdash;Bai, bai&ntilde;a ori kanpokoak esan bear deuste, ez etxekoak bakarrik &mdash;erantzun eta iagi zan bazter batean eukan makillea artuteko asmoagaz, bai&ntilde;a zorabiau iakon burua, begiak lausotu iakozan, asi zan albo-alboka, eta iru edo lau oi&ntilde;kada emon orduko, oso-osorik io eban beia.</p>
<p>Iausi zan gorputzaren <hi rend='Italic'>daunbadea </hi>eta Riktrudisen deadarrak entzutean, igon eben bekoak aida batean, iaso eben oera etxeko nagusia, eta asi ziran danak gora eta bera, arin-aringa eta estropozuka, batak saldea, besteak ura, onek gatza eta ozpi&ntilde;a arek okendua eta zapiak bilatu naian eta ezi&ntilde; ezer eskuraturik, olango iasoeretan izan oi dan antzera.</p>
<p>Ebagi andi bat egin iakon buruaren erdian aitonari, eta arpegitik bera odola zerion parra-parra. Zauri sakona zan, eta kortako amaraun guztiak odola geldituteko ez ziran naikoa, eta i&ntilde;ok ez ekian zer asmau. Alan bere, egin bear zan zerbait, eta zelan edo alan lotu eutsen burua.</p>
<p>Arnoldo, bere emazte eta alabeak egi&ntilde;alak egin arren, ez etorren bere konortera.</p>
<p>&mdash;Zei&ntilde;ek daki emen osagille on baten barri? &mdash;itandu eban Riktrudisek estu estu.</p>
<p>&mdash;Emen, inguruetan &mdash;erantzun eban morroi batek&mdash; ez da izango osagillerik: bakotxak egin daroagu geure osasunerako al doguna, asabetatik ikasiriko miritzi eta bedarrakaz; bai&ntilde;a entzutea badot Ezpeletan badala gizonen bat olango gauzetarako asko ikasia.</p>
<p>&mdash;Bada artu bidea antxitxika batean, eta arnaseak deutsun artean ez gelditu. Doiala beste bat Amando iauna gana, esan daiola zer gertau iakun, eta etorri al badei.</p>
<p>Agindu guztiak Riktrudisek emoten zituan, bere ama ez zan ezertarako bere. malko sami&ntilde;ak ixurtuaz eriaren oe ondoan iarririk, ezkerreko eskuagaz senarraren bati gogor oratuta, eskumakoa bigun eta laban arpegitik erakilkola, &laquo;Arnoldo, Arnoldo neurea &mdash;zirautsan&mdash; ez nakuzu emen zure ondoan? ez dantzudazu? Eregi egizuz obeto zeure begi ederrok, begiratuidazu. Ara emen Riktrudistxo. ezdakuzu au bere? Ez zaite bada mututurik egon, neure senar maitea. lur onetako ondasun guztiak eta neure bizitzea bera bai&ntilde;o zure itz bat gurago dot. Esaidazu zerbait, Arnoldo, esaidazu zerbait&raquo;.</p>
<p>Olan egon zan andre Luzia oe ondotik aldetu baga luzaroan; bai&ntilde;a Arnoldok zirki&ntilde;ik ez eban egiten eta berbarik gitxiago. Illuntzean orraiti&ntilde;o, etxeko andre biak eta Amando gela barruan egozala, zispuru luze bat emon eta pitin bat begiak eregi zituan. Urreratu iakozan danak, eta i&ntilde;ok itz bat atera bai&ntilde;o lenago esan eban osta-ostean:</p>
<p>&mdash;Maite!</p>
<p>&mdash;Zein maite, aitatxo? &mdash;itaundu eutsan alabeak.</p>
<p>&mdash;Zu... eta ama... euskaldunak.</p>
<p>&mdash;Eta Iaungoikoa?</p>
<p>&mdash;Iaungoikoa... gehiago... ez dirudi bai&ntilde;a.</p>
<p>&mdash;Nun dozu mi&ntilde;, Arnoldo? &mdash;esan eutsan emazteak.</p>
<p>&mdash;Buruan eta biotzean... biotzean batez bere... estanda egin ete deustan nago.</p>
<p>&mdash;Osatuko zara: osagille on baten billa bialdu dogu Iosepe otsei&ntilde;a.</p>
<p>&mdash;Alperrik! Ez naz osatuko, eta nai bere ez. Badakust eriotzea, eta ondo etorri izan dedilla. Zeuek ementxe itxi bearra...</p>
<p>Lertuko ez bazan urten bear izan eban gelatik andre Luziak. Alabeak aitagaz berbetan iarraitu eban:</p>
<p>&mdash;Autorrera on bat egingo zenduke, aita? Gauza ona da eta.</p>
<p>&mdash;Pozik.</p>
<p>&mdash;Noiz gura dozu?</p>
<p>&mdash;Zeinbat lenago... obeto.</p>
<p>&mdash;Ara emen apezpiko iauna.</p>
<p>Biurtu eban burua gaixoak, esanaz:</p>
<p>&mdash;O! Ez zaitut lenago ezagutu... Milla esker, Amando iauna: garai onean etorri zara. Ainbeste bidean...</p>
<p>&mdash;Arima bati lagunduteagaitik Lurraren azkenerai&ntilde;o ioango nintzateke: zuri, neure adiskide ona, zuri lagunduteagaitik onai&ntilde;o etortea ez da ezer. Geiago eginko neuke eta pozarren...</p>
<p>&mdash;Milla esker, iauna, milla esker. Nai dozunean asi geinkez.</p>
<p>Urten eban Riktrudisek gelatik kanpora, eta an gelditu ziran apezpikoa eta Arnoldo bakarrik ordu erdi bat inguruan. Amandok atea eregi ebanean bera eta gaixoa biak egozan negarrez, biak erakidara eta Iaungoikoari eskerrak emoten.</p>
<p>Ioan zan eliz-gizona andik ordubeteko bidean egoan elizatxora gure Iaunaren billa eta Mendiolakoak gelditu ziran otsandigoe atarako etxea maneau nairik. Artu eben naikoa zeregi&ntilde;. Gela barrua zuri-zuri iantzi eben, gizategi edo mandiota isats eta izuzkeagaz igortzi goitik eta berai&ntilde;oko mailletan olango ereti edo mugaldietarako ondo gorderik egoan eutaldea ipi&ntilde;i; zui&ntilde;oldeak erratzagaz garbitu. Lan guztiak amaitu eta gelatik asita atarirai&ntilde;oko argimutilletan kruzailloak iziotu edo biztu orduko, betorren gure Iauna Mendiolarantz.</p>
<p>O! Zeinbat anditasun, zeinbat lotoskinde, zeinbat arimako samurtasun egoan Iaunaren etorrera onetan! Ia gaberdia zan; gaua guztiz illuna egoan, truxutsua; euria gogor eta ugari iausten zan, aritz, pago eta gaztai&ntilde;a zarren orrietan soi&ntilde;u latz, motel, zarraparradazkoa egi&ntilde;az; aizeak, gora eta bera, batera eta bestera erabiltzan zugaztietako adar eta ostroak Egilleari ongietorri on bat emon eragi&ntilde; gura baleutse legez, aleben gisara... eta an eioan gauza guztien laubea, ia gizonen gorte eta laguntasun baga, bide ziorretatik zear, aldats kera; Argitasuna izanik, illunpetan; Izaterik altsuena zala, ezerez dan gauza baten antzera, i&ntilde;oren eskuan, Berak sorturiko seme argal gaixoaren mingoztasunak eztitutera. Amandoren aurretik gizon bat bakarra zan, esku batean argizari amatau edo itzalitako bat eta bestean zekekezko lasto moltso biztua zituala. Lasto-moltsoa aidean erabilten, gau baltzaren barruan ikaragarrizko ziamarrak egi&ntilde;az, eta noizean bein apezpikoaren aurrean ipinten eban, bide-zuloetan euriak egin zituan osintxoak ikusirik, alderatu zedi&ntilde; al eban gi&ntilde;oan. <hi rend='Italic'><foreign>Docebo iniquos vias tuas</foreign></hi>, &mdash;zi&ntilde;oan Amandok bere arrenetan iarraiturik, fede-bagako euskaldun batzuen etxe aurretik eioala, <hi rend='Italic'><foreign>&mdash;et impii ad te convertentur</foreign></hi>. Eta etxe atako txakurrak, argia eta oinkadak sosmau zituenean iratzarturik, zaunkaka, zaunkaka erantzuten eutsen Amandoren arrenari, esate donearen kontra gogarpegu gura balebe legez. <hi rend='Italic'><foreign>Quoniam si voluisses sacrificium, dedissem utique</foreign></hi> &mdash;zirautsan aurreratxoago, eskuetan eukan Iaunagan bai&ntilde;o bestetan arretarik ipi&ntilde;i baga, <hi rend='Italic'><foreign>&mdash;holocaustis non delectaberis</foreign></hi>. Eta txakurrak, artu eben arloan aspertu ezi&ntilde;ik, oso bertan batzuk eta guztiz urri&ntilde;ean beste batzuk zaunkaka zaunkaka ziarduen.</p>
<p>Mendiolara eldu bai&ntilde;o lentxuago Amando eta bere lagunak billatu eben bidean, eurak legez dana bustirik eta basaz betea etorren gizon bat. &mdash;Zer da au? zei&ntilde;entzat da? &mdash;itandu eban. Bai&ntilde;a ez eban erantzuerarik bear izan, nora ioazan ikusi zituan eta. Barru guztia irakiten iarri iakon ezagutu ebanean bera Ozinbeltzen zan artean Mendiolako iaregian gertau zana, eta bere aurrean euki baleu orduan Ozinbeltzko mozoloa, eskuetako makilleagaz ilgo eban.</p>
<p><hi rend='Italic'><foreign>Pax huic domui, et omnibus habitantibus in ea</foreign></hi> &mdash;esan eban Amandok Arnoldoren gela barrura sartzean. Gaixoak bere si&ntilde;ismen bizia agertu eta bereala, apezpikoak itandu eutsan:</p>
<p>&mdash;Parkatuten deutsezu biotzetik zuri naibageren bat emon deutsuen guztiai?</p>
<p>&mdash;Biotz-biotzez &mdash;erantzu eban oekoak.</p>
<p>&mdash;Eta zeuk i&ntilde;or itzez edo egitez naibagetu badozu, parka eske zaiakoz?</p>
<p>&mdash;Parka-eske naiako. eta, iauna, neure barruko gogamenak agertuteko itz bi esan gura nituke orain.</p>
<p>&mdash;Ezaizuz bada.</p>
<p>&mdash;Neure bizitza guztian egin ditudan gauza danak onbearrez egin izan ditut, bai&ntilde;a ez ziran danak onak izango. entzun daiela orain nire etxekoak eta nire etxekoen aotik iakin daiela euskaldunak, orai&ntilde;, eroitzako ate ondoan di&ntilde;odana: euskaldunak alegi&ntilde;ak egin bear ditue, ill arterai&ntilde;o, euren lurra, euren ekanduak eta euren berbeta ederra gordeten: arrotza gogorrean iaurti daiela erritik kanpora: ugre arteko gauzetan geuk izan bear dogu nagusi, etxekoetan etxekoak izan bear daben senera: lapurrak ostu dauskuena beti da gurea, gizaldiak igarota bere eta geure etxera ekarten saiatu bear dogu: bidezko gauzea da lapurren ondoan bizi dana lapurren bildur eta beti esna bizi izatea; bai&ntilde;a ez da ondo erbestekoari gorrotoa gordetea atserrritarra dalako beste baga: gauza okerra da guri egindako gaiztakeria ez aztutea, naiz eta gaiztakeririk mingarriena izan, niri egin deustena dan legez... Lurbira guztikoai parkatuten deutset, lurbira guztikoai parka eska naiakue, eta Iaungoikoak parkatu daidala neuri... Ondo esan dot, Amando iauna?</p>
<p>&mdash;Ain ondo eze zuk emen esan dozuna euskaldun guztiak iakitea eta ikastea gura neuke... Arituizu, neure anai maitea, Iesukristo gure Iaunaren gorputz, odol eta Iaungoikotasun guztia zure sendagarritza. Berak parkatu daizuzala zure uts egiteak eta eroan zaizala betiko gozotasunera.</p>
<p>Artu eban Arnoldok gure Iauna, eta gelditu zan ixillik, begiak itxita, eskerrak emoten. Iltzakotzat artu zeitekean, ain egoan zirki&ntilde;ik bagea, bai&ntilde;a bere biotza i&ntilde;oiz bai&ntilde;o bizi eta gartsuagoa eukan bere Iaunaren aurrean.</p>
<p>Arnoldori bake-bakean itxita, Amando eta lagunak urten eben gelatik kanpora, soi&ntilde;eko eta oi&ntilde;etakoak aldatuteko, bearra bere baeuken eta; eta aldatu ondorean ioan ziran sutondora, piska bat epelduteko usteagaz. an egoan beste gizon bat bere, soi&ntilde;ekoak legortuten. Iosepek ekarri eban osagillea zan, eta, zi&ntilde;oanez, Arnoldok ez eukan osatuterik. odolik bere ez eutsan billatu, tin-tin edo bultzadarik bere ez, izaera auldua eukan, eta olango bati Iaungoikoak emon eikeon osasuna, beste lurreko osagarriak ez. Buruko zauria ez zan ain andi andia: barruan eukan gatxa, barruan, eta gatx zarra.</p>
<p>&mdash;Eta laster amaitu bear dau? &mdash;itandu eban Amandok.</p>
<p>&mdash;Nire ustez &mdash;erantzun eban osagilleak&mdash; ez dau ordu beterik iraungo.</p>
<p>&mdash;Gora noa ni &mdash;esanda, ioan zan Amando gaixoaren gelara.</p>
<p>Orduantxe asi zan inkesaka Arnoldo. Arnasarik ezin eban artu, atseden bat gorputzari ez alde batera ez bestera ezin emon eutsan, burua izertara bere ezin eban ondo euki, izerdi larri otza asi iakon.</p>
<p>Amandok azkenengo <hi rend='Italic'>Sakramentua </hi>edo Orio Donea eutsan:</p>
<p>&mdash;Riktrudis &mdash;deitu eban gaixoak&mdash; ni banoa eta gauztxo bat esan nai neuskizu zeuri bakarrik. Azkenengoa!</p>
<p>&mdash;Esan egidazu, aita, gura dozuna.</p>
<p>&mdash;Adalbaldo orrek... i&ntilde;oiz aitatuko baleutsu ezer... baietz esan eikeozu. Ona da bera eta... norbait bear izan ezkero... bera bai&ntilde;o oberik ez dozu billatuko... euskaldunen artean bere. Ori da nire guraria.</p>
<p>&mdash;Neurea bere bai, aitatxo.</p>
<p>&mdash;Bai?... Noiztik?</p>
<p>&mdash;Ikusi nebanetik, iauna.</p>
<p>&mdash;Pozik ilten naz... Iaungoikoak bedeinkatu zaiezala biok... nik legez... Egizue bakea, eta euskaldunen ona... maite ditut eta!...</p>
<p>Azkenengo berbak izan ziran. Artu eban eskuetan kurutze donea, osta osta ezpanetarai&ntilde;o eroan ekan, eta aoa zabalik, Amandok berba onak esanaz parkamena emoten eutsala, il zan euskaldun bikai&ntilde; argidotarra...</p>
<p>Urrengo goizean ikusi eben Lope auzokoak, aginduren batzuk egitera zioala, erdi lotan, narras, nagi eta gogo barik, eta itandu eutsen:</p>
<p>&mdash;Zelan da, Lope, ugazaba?</p>
<p>&mdash;Ill da.</p>
<p>&mdash;Ill? Ai&ntilde; laster? Zer izan dau bada?</p>
<p>&mdash;Ptxe... Ill bearra. Ego aizeak bai&ntilde;o urte geiago eukan eta...</p>
        </body>
      </text>
      <text>
        <front>
          <head rend='Bold'>--><p>XI</p><--</head>
        </front>
        <body>
<p><hi rend='Bold'>OTSOA ETA ARTZANORA</hi></p>
<p>Ez dot esan ondi&ntilde;o zelango arrerea egin eutsen Pedro Mari zarrari Ozinbeltzera egin eban bigarrengo ostera edo ioan-etorrian. Egia da, Riktrudisek bere, ez eutsan otsei&ntilde;ari itaunerarik egin. Zertarako? Gertau ziranak gertau ezkero on guztiak berandukoak izango ziran. Bai&ntilde;a irakurlea zerbait iakin guratan egon leiteke eta ipi&ntilde;iko dot emen Portun eta Pedro Marik ze berba egin zituen.</p>
<p>Au Ozinbeltzera eldu zanean atari ondoan iarrita egoan bestea, eta asi ziran biak era onetako izketan:</p>
<p>&mdash;Zek zakarz onai&ntilde;o, Pedro Mari?</p>
<p>&mdash;Ez neure gogoak beintzat.</p>
<p>&mdash;Orduan premi&ntilde;aren batek.</p>
<p>&mdash;Premi&ntilde;a ori zelan dan.</p>
<p>&mdash;Gogo barik eta premi&ntilde;a andi baga zatoz bera3 Eta zer dakrtzu Mendiolako altzo-txakurra?</p>
<p>&mdash;Portun, zei&ntilde; zaran eta zertara etorri nazan badakit. Aizkora barik ez dot etxetik urten, eta ondi&ntilde;o, urteak izan arren, beste baten indarrakaz nire besoa neurtu leiteke. altzo-txakurrak ezagututen ditut nik, euren bizitza guztian emakumeen eregu billa dabiltzanak: urruingarriak dira, Portun, eta neure biotz guztiagaz urruinduten ditut. Ni txakurra izan banintz, artzanora izango nintzan, otsoko guztiai ortzak erakusteagaitik.</p>
<p>&mdash;Ogipekoen ondar ziki&ntilde;a, gizon zirzillen billutstasuna, otsein doillorren zantarkeria: Ozinbeltzeko seme bategaz berbetan zagozana ez zaite aztu: esaidazu laster esan bear dozuna, eta kendu zaite nire aurretik tximistak bai&ntilde;o ari&ntilde;ago, neure txakurren agi&ntilde; artean amaitu gura ez badozu zeure bizitza txakurra.</p>
<p>&mdash;Ozinbeltzeko seme andi, lei&ntilde;argi eta gozoa, ez zaite ain laster aserratu, eta entzuidazu apur batean: Pedro Mari morroi, gizona dan aldetik, beste edozei&ntilde; ai&ntilde;a bada; euskalduna dan aldetik, edozei&ntilde; euskaldun beste; eta kristi&ntilde;aua dan aldetik, kristi&ntilde;au ez diranak bai&ntilde;o geiago. Zuk agindu deustazun txakurkeria ezleuskeo beste i&ntilde;ok Euskal-Errian aginduko, bai&ntilde;a zuk agindu eta egiteko bere gauza tint andia ez da: andiagoak egin oi dituzu. Ez zaite aserratu egiak entzunagaitik, ez zaite iagi Riktrudisek di&ntilde;otsuna aitu baga. Neuk bere beste gauzetarako bai&ntilde;o, burruka on bat egitreko gogo obea ekarri dot, eta alan bere, ez dot burrukarik nai, neure etxekoandratxoak gura ez dabelako.</p>
<p>Bere eskuetan Pedro Mari itoteko gogo amorratu bat eukan Portunek, eta ezbearren bat egiteko ziruan egoan; bai&ntilde;a Riktrudisen izena entzun ebaneko, otsoa okela barrira ioaten dan antzera, Mendiolako alabeagana gogoa eta biotza ioan iakozan. Bat-batera otu iakon ez zala baldin egia zuzena izangoLope astoak esan eutsana, eta ez ebala ondo egin berak, Portunek, Mendiolako nagusiaren kontra ai&ntilde; azkar ekitea. Alanda guzti bere ez eban barruko artega eta bakaldarik erakutsi gura, eta gitxiago bere buru arroa Pedro Mariren aurrean iatzi, eta len bai&ntilde;o biguntxoago itz egi&ntilde;az, erantzun eutsan:</p>
<p>&mdash;Riktrudis! Riktrudis! Ori da bada kristi&ntilde;auen artean daukazuen usai&ntilde; gozozko lorea, lora bakarra: beragaitik bizi zara arrotuta kristi&ntilde;au danok, batez bere Mendiolakuok eta mendeko morroi zakarrok; zuen arrotasunean, euskaldunen nagusiak dirudizue. Eskerrak emon eikeozuz berari, gaur emendik azurrak osorik eruaten badituzu. zuek ezeze geuk bere Riktrudisgaitik zerbait egingo genduke.</p>
<p>&mdash;Ez da ezagun.</p>
<p>&mdash;Ez dala ezagun?</p>
<p>&mdash;Maite bazendu, bere ona gura bazenduke, zure egitadeok beste era batekoak izango litzatekez: gaur eragiten deutsazun beste negar ez eunskio eragingo.</p>
<p>&mdash;Zer di&ntilde;ozu ostera ogipeko lapur, ordi, guzurti, lotsabagea?</p>
<p>&mdash;Egia nik beti, mi&ntilde; emoten badeutsu ere. Zu zara guzurtia: zuk zabaldu dituzu emen guzurrak Euskal-Erria guztian, zeuk dakizu zergaitik, eta nik bere bai. Zuk esan dozu, guzurra dala iakinda, Arnoldo nire ugazaba, euskaldunik onena, garbiena, lei&ntilde;argiena eta zintzoena, Euskal-Mendiagaitik geien egin daben gizona, erri-saltzaille bat dala; zuk esan dozu, bere alabea ezkonduteagaitik, prankotarraren alde biurtu dala; zuk eragin deustsazu negar sami&ntilde;a Riktrudisi; zuk egin dozu euskaldunen artean bestek egingo ezleukeana; zuk, salkinde, billau, pizti madarikatu orrek.</p>
<p>Pedro Marik, azkenengo berbak, dana suturik esan zituan: buruaren erdira etorzan arrikadak legez artu zituan besteak. Ez eban uste bere egitada gaiztoa ai&ntilde; laster iakingo zanik, eta Pedro Mariren aotik alango salaketa gogorra aitu ebanean, adore baga gelditu zan. Ez eukan Portunek Pedro Mariren ardurarik: makilka zuzitu edo mi&ntilde;a errotik kendu ezkero, amaiturik eukan arenganako ipui&ntilde;a; bai&ntilde;a Riktrudisegaz eukazan beste ipui&ntilde; batzuk. Zer esango eban Riktrudisek, bere aitagaitik alango gauzak asmau zituana Portun zala iakin ebanean? Zelan maitetu eikian orain, lenago, bear bada, amteituko eban Portun? Ori zan, ori, Ozinbelzkoak adimenean eukan ipui&ntilde;a. Riktrudisen aurrean zuritu bear eban bere burua Portunek, al eban gi&ntilde;oan. Zei&ntilde;en bitartez? Pedro Mariren bitartez. Ez egoan beste biderik. Bai&ntilde;a olango gogarterik ez balerabill legez, beregandetasun andi bategaz, esan eban:</p>
<p>&mdash;Oraintxe artean ez deutsut igarri. Zoratuta zagoz, gizagaixuori. Barre-gurea deustazu.</p>
<p>&mdash;Benetan daukazu barregurea? Riktrudisen negarrak emongo deutsue: nire zorotasunak ez, badakizu zoroa ez nagona eta.</p>
<p>&mdash;Zagoz ixillik, gizontxoa; bestela, zeure zorotasun eta guzti, amaituko zaitut. Riktrudis negarrez badago, orretarako erakaia norbaitek emongo eutsan, nik ez.</p>
<p>&mdash;Bai, zeuk, zeuk: zure mi&ntilde;ak alperrik esaten dau ezetz, zeure barruak baietz diardutsunean.</p>
<p>&mdash;Nok esan deutsu zuri olango ipuin okerra, otsei&ntilde; lotsabagea?</p>
<p>&mdash;Okerra da beraz egin dozuna? Ondo da zeuk ezagututea. Garbiro erantzungo deutsut. Lenengo neure biotzak esan deust, gero Riktrudisen aoak, urrengo...</p>
<p>&mdash;Eta Riktrudisek bere olango guzurrak si&ntilde;istuten ditu?</p>
<p>&mdash;Guzurrak ez, egiak bai: Riktrudisek eta bere etxeko danak onezkero.</p>
<p>&mdash;Eta nik esango baneuskizu...</p>
<p>&mdash;Alper-alperrik guztia: ez neuskizu si&ntilde;istuko; ezta, ezta, Iaungoiko egiazkoaren izenean esango bazendu bere, zuk ez dozu esango bai&ntilde;a. Guzur ai&ntilde; ikaragarriak asmau eta esan dituanak, asmau eta esango lituke andiagoak, lengoak estalduteagaitik.</p>
<p>Ateak itxita eukazan Portunek. Pedro Mariren bitartez ezin zeikeon iaki&ntilde; eragi&ntilde; Riktrudisi, ez zala bera, Portun, erruduna. I&ntilde;ok ez eutsan si&ntilde;istuko. Apetau iakon orduan beste bide batetik astea, bere barruko naigabeak esanaz. Giza orretan baldi&ntilde; obeto urten eikean: Pedro Marik Riktrudisi zerbait esan ezkero, erruki apurren bat artuko eutsan onek. uste au ontzat arturik, asi zan esaten:</p>
<p>&mdash;Egin daigun, Pedro Mari, nire kontra esan dituzun gauzak egiak dirala...</p>
<p>&mdash;Ee?</p>
<p>&mdash;Itxoidazu piska baten, entzuidazu, berbetarako gogoa etorri iat eta. Nik ez dot esaten neu nazana: ori ezi&ntilde; neike esan. Di&ntilde;otan gauzea da, ni baldin banitz, ez ete neukaken orretarako erakai edo arrazoirik.</p>
<p>&mdash;Zer? Nondik? Zelan? Oraintxe bai nagola ni zeu zoratu zarala eta.</p>
<p>&mdash;Entzuidazu geiago eta obeto. Zuk ondo dakizun legez, urteetan dot maite, ezin geiagoan, Mendiolako alabea; urteak igaro ditut bere arpegia ezi&ntilde; ikusirik, izten ez eustelako; ez dot i&ntilde;oiz bere aotik niri esandako berba bat entzun, eta besteren bitartez bere ez, lanagoko bat artean. Zeu etorri zi&ntilde;atazan, eta Riktrudisengaitik ezer egin gura baneban amatatu neiala gudarako sua esan zeunstan, eta amatau neban edo ez neutsan geiago surik emon beintzat. Riktrudisegaitik egin neban ori, Pedro Mari, iruntzialak iruntzita! Poztu nintzan orduan, orditu nintzan, pozez zoratu iatan, orduantxe bai zoratu iatala, eta neure zorotasunean bialdu neutsazan... bai&ntilde;a ez, ez dakit zer esaten dotan... Gozotasunez eta itxaropenez beterik nengoala, isakiten dot prankotar bat izan dala or. Arnoldok eta alabeak ikusi dabela, arrera on bat egin deutsela, Riktrudisek begi onak ipi&ntilde;i deutsazala prankotarrari...</p>
<p>&mdash;Guzurra!</p>
<p>&mdash;Guzurra da? Izan laiteke. Neuk bere naiago dot guzurra izan dedi&ntilde;. Bai&ntilde;a nik egitzat artu neban orduan, erreten iarri iatan barru guztia eta... Zer egingo zenduke zeuk, Pedro Mari, olango estualdi batean?</p>
<p>&mdash;Nik eta edonok, buru apur bat daukan gizona bada, iakin lenengo ondo, egiak ete diran esaten dituen albisteak, iaki&ntilde; gero norbere izena Mendiolan ondo entzuna bada edo ez, batez bere bertako alabearen aldetik; eta azkenean, igarri ezkero i&ntilde;ok ezin dabela ikusi norbera etxe atan, Mendiolako inguruetatik alde egin betiko, i&ntilde;ori buruko mi&ntilde;ik emon barik, norbere buruko mi&ntilde;ak nonbaiten kentzera. orixe egingo eban zu izan ezik beste edozei&ntilde;ek.</p>
<p>&mdash;Eta norbere itxaropen gozoari betiko itxi? Lenago il, lenago lurbira guztia erre eta kiskaldu. Ez dot nik olango erakidarik ikasi.</p>
<p>&mdash;Kristinaua ez zarelako. Kristinaua bazi&ntilde;a, iakingo zenduke eroapena zer dan, kurutzea maitetuko zenduke, eta lurreko zoriontasuna trukauko zenduke zerukoagaitik.</p>
<p>&mdash;Bai e? trukaizu zeuk gura badozu, nik ez daukat truketako asmorik.</p>
<p>&mdash;Ainbat gaiztoago zeuretzat. Emen ez dozuz bein bere zeure gurariak beteko, eta betikotasun ona galduko dozu.</p>
<p>&mdash;Itxi daiogun gauza orri, eta esaidazu zetara etorri zaran, eta amaitu daigun bein.</p>
<p>&mdash;Riktrudisen aldetik etorri naz esatera orain egon dozun dongakeria zuzendu daizula lenbait len, i&ntilde;oiz berak arpegira begiratutea badozu.</p>
<p>&mdash;Lenago bere olango gauza bat esan zeunstan, eta nik egitekorik asko egi&ntilde; arren, zelan erantzun deust niri Riktrudisek?</p>
<p>&mdash;Zer deutsu gero zeuri zor berak? esaizu zenbat dan alogera, eta emongo iatzu, alogera bear badozu.</p>
<p>&mdash;Ez di&ntilde;ot nik ori, gizon zital gorria. Nire alogera bere biotza litzake. ez dakit nik niretzat izango bada edo ez, ba&ntilde;a, dana dala, Riktrudisi poztasun piska bat emoteagaitik egi&ntilde;alak egingo ditut nik.</p>
<p>&mdash;Oraintxe bai emoten deustazula nire barregurea zeuk. Otsoa legez asi zatxataz nenengoan, eta orain azeria legez amaituten dozu gure berbetaldia. Bildotx otzana gura zenduke zeure atzaparren artean? Ez dozu gitxi uste zeuretzat dagola uste badozu. Agur.</p>
<p>&mdash;O&ntilde;astarri batek illgo al tzaitu ba bidean?</p>
<p>&mdash;Eskerrik asko. Beste orren beste opa deutsut, ez da ondo bai&ntilde;a.</p>
<p>Pedro Mari zioala, &laquo;galduko neuke nik ori bidean&raquo; zi&ntilde;uan ortz artean Portunek, &mdash;bai&ntilde;a ez iatorkit ondo, nigaz euki daben izketea Riktrudisi esan bear deutsa eta.</p>
<p>Pedro Marik ostera, &laquo;zer esan dot nik? &mdash;esan eban aopean&mdash;. Iesus, Maria eta Iosepe. Ori bai&ntilde;o obeak illten dira bai&ntilde;a, neure esaera dongea Iaungoikoak parkatu daidala&raquo;.</p>
        </body>
      </text>
      <text>
        <front>
          <head rend='Bold'>--><p>XII</p><--</head>
        </front>
        <body>
<p><hi rend='Bold'>ILL GAUA</hi></p>
<p>Betorren gizona eta emakumea ugari Mendiolara, Arnoldo il eta urrengo illuntzean. aideak, auzoak, gelditu iakozan adiskide apurrak, eta baita areriotarikoen batzuk bere, sartu ziran iauregi atako atetik barrura, eriotzearen aurrean oi dan ixiltausn eta begiruneagaz. Eriotzea zan etxe atako nagusia, eta bera esnatuteko bildurrean legez, biatzengai&ntilde;ean igoten eben goiko egotokira gizon eta emakume danak, itz bat alkarri esan baga. Estaldu ziran aulki guztiak, bete zan mandiota. Erdi-erdian, aritz olakaz antxinetan egindako mai andi baten gai&ntilde;ean ikusten zan Arnoldoren gorpua; Riktrudisek azkenengo iosi eban soi&ntilde;eko barri bategaz iantzirik; bizar eta ule luze zuri ederrak ondo garbitu eta orraztuak agertuten ziran. bularraren gai&ntilde;ean tolosturik eukazan eskuak, eta bien tartean zurezko kurutzetxo bat, kristi&ntilde;autasunaren agergarritzat. Lau argi-mutilletan egozan lau argi eta lurrezko ontzitxo batean ur bedeinkatua, eri&ntilde;otz zati bat barruan ebala.</p>
<p>Ill gaua asi zan. Arnoldo, beste elizgizon lagun bi alboetatik zituala, sartu zan gizategian eliz-soi&ntilde;ekoakaz iantzirik; eta <hi rend='Italic'><foreign>Ne recorderis peccata mea, Domine</foreign></hi> &mdash;asi zan esaten lati&ntilde;ez. <hi rend='Italic'><foreign>Dum veneris judicare saeculum per ignem</foreign></hi>, erantzun eutsen alboetakoak. Au da, euskeraz: &laquo;Lurbirakoai gogortadeko epai bat emotera zatozenean, nire erru, gaiztakeri eta utsegiteakaz ez zaite gomutau, Iauna&raquo;. &laquo;Nire oi&ntilde;kada guztiak zure aurrean erabilli egizuz, Iauna&raquo;, iarraitu eban apezpikoak. &laquo;Betiko desneke eta atsedena emon egiozu, Iauna, eta betiko argitasunak argi egin daiola&raquo;. &laquo;Iauna, guzaz errukitu zaite&raquo;. &laquo;Iesukristo, guzaz errukitu zaite&raquo;. &laquo;Iauna, guzaz errukitu zaite&raquo;. <hi rend='Italic'><foreign>&laquo;Pater noster&raquo; </foreign></hi>esatean, Amandok astindu eban illaren gai&ntilde;ean ur bedeinkatuko eri&ntilde;otza eta gizategiko guztiak, ixill-ixillean. <hi rend='Italic'>Zeruetan zagozan gure Aita </hi>arren egiten eben bitartean, eri&ntilde;otzetik iausiriko ur bedeinkatuaren tanta bat gelditu zan, altsite eder baten irudira, Arnoldok eskuetan eukan kurutzearen beso batetik dindilizka, eta iausi eta zabaldu zan gero illaren soi&ntilde;eko gai&ntilde;ean, zerutik datozan esker-on, apainduri eta aberastasunak gure arima barruetan zabaltzen diran antzera.</p>
<p>Amandok, arrenak esan eta bereala, berbaldi samur bat egin eban gizonaren ezerezaren gai&ntilde;ean. Erakutsi eban argiro, zein neurtuak egozan gizonaren egunak, eta zenbat doekabetasunez beteak; zei&ntilde; utsak ziran gure orduak, goizean eze eta eder izanik, eguerdi ostean zimen eta gabean illik gelditzen diran lorenak legez, edo gure aurrean beti igezka doan keriza baten senean, edo bei&ntilde;bere eraldi eta tentun batean ezin gelditu dan izatearen itsuran: iaso eban goren gorengo mailletarai&ntilde;o Arnoldoren lei&ntilde;argitasun eta fede ona; eta amaitu eban esanaz, alangoak nai litzatezkeala euskaldunak errien osasunerako.</p>
<p>Amandok azkenengo itzak esan zituanean, urten eban danen erdira andre alargunak, ioan zan senarraren gorputza egoan tokirai&ntilde;o, begiratu eutsan artez artez arpegira, laztan bat emon eutsan, eta era onetan asi eban bere eresi neurtea, astiro, astiro:</p>
<p>&laquo;Zu ioan zara zorionera,</p>
<p>Zu ioan zara, eta ni ez!</p>
<p>Zure illoian laster naukazu,</p>
<p>Ilda ni bere, zu legez!</p>
<p>Orma zarrean nengoan untza,</p>
<p>Iausi naz orma zarragaz:</p>
<p>Bere azpian eguzki barik</p>
<p>Ni azkar igartuko naz&raquo;.</p>
<p>Bere barruko dolamen, errenkura edo inkesa bat legez, guztiz erraz eta berezkoa zan alargunaren asierea; bai&ntilde;a gogoratu iakon, ekanduak aginduten ebanez, aztertu bear zala zelan izan zan Arnoldoren eriotzea, eta argitaratu bear zituala ekizan albisteak, eta al ebanik gitxien esateko ustean, iarraitu eban:</p>
<p>&laquo;Zei&ntilde;ek ian deutsz, orma zarrari,</p>
<p>Zei&ntilde;ek ian deutsaz azpiak?</p>
<p>Ez prankotarren balenka motzak</p>
<p>Ez bada euskaldun piztiak.</p>
<p>Au&ntilde;emendi! Esna egon zaite!</p>
<p>Piztiak dabilz auzoan,</p>
<p>Eta kanpokoak gitxi dirala,</p>
<p>Piztiak zeure kolkoan!</p>
<p>Au&ntilde;emendi! Pizti dongea</p>
<p>Biotza iaten neuk daukot...</p>
<p>Eta alan bere, senarra legez,</p>
<p>Nik parkatuaz ill nai dot.</p>
<p>Ian zuk, piztia, ian zuk biotza,</p>
<p>Eta ni len bait-len amaitu:</p>
<p>Nire biotzak, len ez bazi&ntilde;an,</p>
<p>Euskaldun egingo zaitu.</p>
<p>Euskalduna eta lei&ntilde;argitsua,</p>
<p>Piztikerien etsaia,</p>
<p>Neure Iesusen legezalea</p>
<p>Gizon guztien anaia&raquo;.</p>
<p>Mugidalde andi bat sortu eben andre Luziaren berbak bilkidako gizon eta emakumien artean. Danak ekien zergaitik zan piztien ipui&ntilde;a, eta bene-benetako euskaldun kristi&ntilde;auarena. Asi ziran murmur bata besteari zerbait esaten, bai&ntilde;a danak ixildu ziran Riktrudisen iagiereak. Ederra ederren artean, beste bat ez legezkoa zintzotasunean, biotzik samurrenaren iaubea, berbarik gozoenen esanlea, argia eta ona, gizategiko guztiakgandik izan zan ondo eta errukiz begiratua Riktrudis umezurtza. Ioan zan gorputz illa egoan tokirai&ntilde;o eta asi zan esaten.</p>
<p>&laquo;Aita bat neukan nik lurrean.</p>
<p>&raquo;Maite ninduan, egunak eguzkia maitetuten daben gisara, gauak zeruko izarrak maite dituan antzera.</p>
<p>&raquo;Nire aita il da? Ez, nire aita ez da ill. Ara emen bere gorputza: arimea Iaungoikoagan dago: bata besteagandik urte batzuetarako aldendu dira.</p>
<p>&raquo;Lurreko gizon gaiztoak ill gura izan badabe, ez dira gomutau, gizagaixoak, arimea ezillkorra dala.</p>
<p>&raquo;Umezurtz errukarri bat egi&ntilde;ik gelditu ete naz? Ez: zeruetan daukadaz Aita Arnoldo eta Aita Iaungoikoa.</p>
<p>&raquo;Ez deuste bada gizon dongeak bapere kalterik ekarri. Negargarrizko leku onetan malko batzuk ixuriko ditut; bai&ntilde;a zerutik legortuko deustez malkoak aita biak.</p>
<p>&raquo;Berbak zelan neurtu zituan ez neutsan gogoan artu. Orregaitik ipinten ditut emen neurtu baga.</p>
<p>&raquo;Ez daukat bada zer i&ntilde;ori parkatu; bai&ntilde;a baldi&ntilde; baneuka, poz-pozik eta arima guztiagaz parkatuko neuskio edozei&ntilde;i.</p>
<p>&raquo;Neure Aitak eta neure Amak alan erakutsi deuste: alan agintzen deust neure Iaungoikoak&raquo;.</p>
<p>Riktrudisek amaitu ebanean, bere eresi ederto esanaren soi&ntilde;ua aidean gelditu zan, zidarrezko eskilla baten durundia legez, belarrietan <hi rend='Italic'>gili gili </hi>gozo bat egiten ebala.</p>
<p>&mdash;Ze bigun eta eztitsu agertzen dituan aingerutxu orrek Iesusen legeko erakutsiak eta bere biotzeko gurari doneak! &mdash;zirautzan atsotxu batek alboko lagun bati. &mdash;Naiago neban bere iardunak geiago iraun baleu, arimarako argi barri bat emoten deust eta.</p>
<p>Zei&ntilde; zan <hi rend='Italic'>Ill gauan </hi>urrengo berba egin bear ebana? Aideak, Mendiolan sartu ziranean, gorrotorako egozan, eta zer esan ez ekien iauregikoen parkameneko eresiak entzun zituen ezkero, etsai apurrak lotsaturik gelditu ziran, i&ntilde;ok ez eukan geiago itz egiteko usterik. &laquo;Toki!&raquo; &mdash;esaten dau onetan, esku-makilleagaz beia iota, zuti&ntilde;ik egozan gizonen artetik erdiran sartu nai eban gizon zar batek. &laquo;Toki! neu naz orai&ntilde;, senitartekorik lenago ez badago&raquo;. Peru padarra zan. Ioan zan gorputz illaren ondora, esku biak ipi&ntilde;i zituan makillan, begiak iaso zituan goruntz, eta asi eban itz neurtuetan bere eresia.</p>
<p>Nik ez dakit ze neurritan erestu eban, bai&ntilde;a esan zituan gauzen mami&ntilde;a au da:</p>
<p>&laquo;Ai, Arnoldo, Arnoldo! Nok esango eban zure illoi aurrean etxeko emakumeak bakarri izango zenduzala ereslari?</p>
<p>&raquo;Gizonik gizonena, gudalaririk argi eta sutsuena zu izan zara Euskal-Errian.</p>
<p>&raquo;Lekobide Bizkaiko gizonen Iaun andiak ez eban bere buruan zuk beste argitasun eta besoetan zuk beste indar.</p>
<p>&raquo;Aitor il zanetik ona, ez deutsa i&ntilde;ok nire Sorterriari zuk beste ondo egiterik emon.</p>
<p>&raquo;Eta ezdakust emen euskaldun agintari bat bakarra, lurperatu zaiezan bai&ntilde;o lenago zuri esker on bat emoteko.</p>
<p>&raquo;Kristi&ntilde;au bizi eta kristi&ntilde;au il zara: ondo datoz bada zure ondoan kristi&ntilde;auen parkameneko eresiak.</p>
<p>&raquo;Bai&ntilde;a baita bere bizi izan zara euskaldun, eta euskaldun ill, eta ez dira txarto etorriko Sorterriaren eresi eskertsuak.</p>
<p>&raquo;Neuk esango deutsudaz, antxi&ntilde;etako lagun zar mategarria. Neure txabolatik onarai&ntilde;o ez naz bestetara etorri...&raquo;.</p>
<p>Atsedentxu bat egin eban emen, arnasea artu eta begietatik bera etorkozan malko-ariak legortuteko, eta gero, gaztetako egunetarai&ntilde;o igonaz, iarraitu eban:</p>
<p>&laquo;Mendian iaio zi&ntilde;an eta mendian bizi mendizale, menditarrak ondamuz azpertu zaituen artean.</p>
<p>&raquo;Zu eta ni mutikotxoak gi&ntilde;anean, alkarregaz ibili oi gi&ntilde;an basoan, arrotzak orporik ipi&ntilde;: ez daben toki itzaletan.</p>
<p>&raquo;Odei aldean erroiak <hi rend='Italic'>kras-kras </hi>zugaztietako adarri gorengoetan miruak dantzari, arkaitz-zuloetako sasi baltz tartean otsoren bat marruaz: ez genduan orduan beste gauzarik ikusi eta entzuten.</p>
<p>&raquo;Gizondu zi&ntilde;an gero, eta zure aurrean otsoak bildurrez igesi ioaten ziran; eta erroi, buzoka eta miruak sarri ikusten genduzan goietatik iasten zuk ildako euskal etsaien aragi gordi&ntilde;a iatera.</p>
<p>&raquo;Euskal-Erriaren kontra etozan bakotxean, zenbat prankotar amaitu zenduzan! Zenbati, aizkorakada baten, kendu zeuntsen arnasea!</p>
<p>&raquo;Esan daiela Egurraldeko baso zabalak.</p>
<p>&raquo;An ikusi ziran aurrez aurre, alde batetik ule gorridun gizon andiak, Ausarditsua burutzat ebela, besterik Lauburutarrak. Arnoldo menditarra agintaritzat arturik.</p>
<p>&raquo;A, zer eki&ntilde;a! gogorrak dira Rin ibai ondotik datozan gudariak, gogorrak euskal mendietako gizon abarkadunak. Zein geldituko da garailari?</p>
<p>&raquo;Batzuk gure lurra irabazi eta azpiratuteko gogoak dakarz; besteak, euren erri maite osorik eta lokarri baga gordeteko gurariak darabilz.</p>
<p>&raquo;A, zer eki&ntilde;a! A, zer aizkora-otsa! A, zer oiuak! A, zer irrintziak! aurrera, deadar egiten dabe gureak, "aurrera mutillak".</p>
<p>&raquo;Eta aurrera doaz, aurrera gizon illen gai&ntilde;etik. Eurena da garaipena. Zei&ntilde;ek gelditu leike o&ntilde;aztarri bat bere bidean?...</p>
<p>&raquo;Bizirik gelditu diran prankotarrak Adurren ertzerai&ntilde;o ioan dira igesi. An dagoz euren deseigoa sinistu ezi&ntilde;ik.</p>
<p>&raquo;Euskaldunak olango garaipenik ez dabe ikusi egundai&ntilde;o, agintariari eskerrak.</p>
<p>&raquo;Berak bota ditu azpira prankotarrik sendoenak, berak sartu deutse biotzetarai&ntilde;oko ikarea, bere deadarrak zolitu dauz euskaldunen besoak.</p>
<p>&raquo;Aidean dakarre agintari menditarrak beren besoetan, bai&ntilde;a zizpuruz eta negarrez dator, bere bizian lenengoz. Seme galant bi galdu iakoz Egurraldeko basoan...</p>
<p>&raquo;Ai, Arnoldo, Arnoldo! Agintaria zu zi&ntilde;an. Nok esango eban orduan zure illoiaren aurrean etxeko emakumeak bakarri izango zenduzala ereslari?</p>
<p>&raquo;Basaut eta ezi&ntilde; sinistu neike. Non dira euskaldun gizon andiak? Semeak ill iatzutzan, lagunak ixillik dagoz, arerioak pozarren. Zeure mendiak ez zazauz, Arnoldo.</p>
<p>&raquo;Bai&ntilde;a bai Zeruak. Euskaldun ona eta kristi&ntilde;au benetakoa izan zara. Euskaldunak esker gaiztoagaz erantzun deutsue: zeruak betiko zorionean ipi&ntilde;iko zaitu.</p>
<p>&raquo;Euskaldun ona bai&ntilde;o kristi&ntilde;au benetakoa izatea askozaz obea da&raquo;.</p>
<p>Padarrak bere eresiari azkena emon eta bereala, Pedro Marik esan eban beste bat, guztizko samurra, Arnoldoren seme biak Egurraldetik berak ekarri eta kurutze baten azpian ipi&ntilde;i zituala gomutaratuaz.</p>
<p>Illgaua amaitu zan, Arnoldoren arimegaitik egin ziran beste arren batzuk, eta bata batera eta bestea bestera alde egin eben Mendiolako gizon eta emakumeak, banaka-bi&ntilde;aka, naibagez, lotsaz eta errukiz baterik.</p>
<p>Goizalderako etxekoak bakarrik gelditu ziran ia: morroiak lotan, aideak noizean bei&ntilde; zizpuruka, eta andre Luzia eta alabea negar barrietan, euren bakartadea geroago eta obeto ezagututen ebelako.</p>
        </body>
      </text>
      <text>
        <front>
          <head rend='Bold'>--><p>XIII</p><--</head>
        </front>
        <body>
<p><hi rend='Bold'>BAKARTADEAN</hi></p>
<p>Igaro zan udea. Udazkena etorri zan bere aize otz, euri zaparrada eta egun laburrakaz. Zugaztietako orriak, beren ezadea edo ezetasuna galdurik, oritu ziran lenengo, erdi zuritu gero; eta azkenerako iausi ziran, batzuk berekauz berez), euren burua igarri ikusita lotsatu balira legez; eta beste batzuk, oraindi&ntilde;o adarren gai&ntilde;ean bizi gura ebenak, kendu zituan nai eta-naiez beren tokietatik aizearen indarrak, eroan ebazan bide luzean gora-goraka bildurgarrizko jira-bira neketsuetan, eta bota zituan gero bazterren baten, an, eskutuan amaitu eien euren bizitza zistrin mengela.</p>
<p>Eta bazter sokoetan egozan alkarturik orri mueta asko, muna azpietan, ate ostietan, erreka ondoetan; pagodikoak, gazta&ntilde;erikoak, intxaurdikoak; zumardi, lizardi eta ariztietan iaioak, sasi-larretan bizi izandakoakaz batera. Danak batu zituan arerio batek: aizeak; danak ziran aizearen bildur. Soi&ntilde;u piska bat entzun orduko ikaraz egozan: guda batetik azpiratuta gero igez egindakoak zirudien.</p>
<p>Basoetako zugazti danak, andi eta txiki &mdash;pi&ntilde;o, arte, eri&ntilde;otz, kaudan, gorozti eta gi&ntilde;arren batzuk izan ezik&mdash; soill-soill eta azur utsetan gelditu ziran; eguzkiari indarra gitxitu iakon; gabak luzatu zituan bere orduak, errekak ugaritu zituen euren urak; eta lai&ntilde;oak goialdeak artuta gero, mendi egaletatik bera bialtzen zituan zati batzuk, baratz-baratz...</p>
<p>Zein damorrigarria egona Sortitza! Zein illuna Mendiolako iaregia! Ez zan iarten i&ntilde;or Arnoldo zarra ugazabarentzat gordeta euki oi zan sukaldeko aulki zabalean: andre Luziaren irudi agurgarria ez zan i&ntilde;ondik agiri: biak il ziran.</p>
<p>Biak? Andre Luzia bere bai? Noiz eta zelan? Goiz batean, bere gelatik urten da, Riktrudis Amarengana egun onak eta laztan bat emoteko usteagaz sartu zanean, illda billatu eban, arpegi gozotsuagaz, Arnoldok eriotzako orduan euki eban kurutzetxoa bere ezpanean gai&ntilde;ean eukala. Ama Mariaren Iaiotzako eguna zan, Iraillaren zortzigarrengoa; aurreragoko egunean egin eben Ama-alabak autorketa on bat Amandogaz, eta goiz atan Gure Iauna artzeko ustean ziran; bai&ntilde;a Iaungoikoak gura izan eban, askoren ustez, andre Luzia zeruetara eroan, arpegiz arpegi Egillea, eta zeruko Erregi&ntilde;aren omenean egiten ziran iaialdi ederrak Arnoldo eta semeen ondoan iarririk ikusi eizan.</p>
<p>Untza ezin bada bizi, orma zarra iausi zan ezkero, arri azpian, ausitan, zapalduta, eguzki barik, gorutz burua iasoteko zeri eldurik ez eukala! An egoan orma barria, Riktrudis, laguntasuna emoteko gogoagaz; bai&ntilde;a landara zar apurtuak erro barririk botateko indarri ez eukan, eta ill bear! Zugatzen orriak igartzen asi ordurako andre Luzia igartu zan.</p>
<p>Eta bera lurretik Zerura ioan zanean, gelditu zan Mendiolan Riktrudis, ainbeste ondasunen iaube, ainbeste morroiren etxeko-andre; bai&ntilde;a bakarrik! Erregi&ntilde;a bat legez zan, bai&ntilde;a erregi&ntilde; umezurtza! Baeukan laguntasun on bat Pedro Marigaz, esondari iakintsu bat Amandogaz, bai&ntilde;a gurasorik ez! Auzokoak eta erritarrak erruki eben, bere gurasoen aideak maite; bai&ntilde;a erritarren errukiak negar-gurea emoten eutsan, eta aideen maitetasunak gurasoenak lango eztitasunik ez eukan. Ai! &laquo;Aita&raquo; etxea bete-beteko izena da, eta &laquo;Ama&raquo; esaten barriz ao guztia eta anima dana gozo-gozorik geldituten dira. Eta Riktrudisek, aita ill iakon ezkero, etxea utsik billatuten eban; ama ill zanetik aurrera, otza, legorra eta beastunez betea gelditu iakon arimea.</p>
<p>An bilatuten zituan, iauregiko bazterretan, Aitaren eta Amaren gomutagarriak: aizkorak, geziak, dardarak, makillak; soi&ntilde;ekoak, oi&ntilde;etakoak, oiak; goruak, ontziak eta tresnak, bai&ntilde;a gurasoen dei bat egundo aitu ezi&ntilde;, euren iarri-lekuak beti utsik. Baeban erakida ona, baeukan beste gauza guztien gai&ntilde;etiko Iaunaren maitetasuna, Bere gurari donea bete gura eban; bai&ntilde;a, beste iaio garan guztiok legez, biotzaren erdian atsakabe andiak eukazan.</p>
<p>Aitarik ez, amarik ez, eta ames bigun bat bere ez! Nora botako zituan bere begiak? Izan zan une bat ames gozoetan orduak ioan iakozana. Ezagutu eban bere biotz guztia beteko eutsan gizon bat, ona, arteza, zintzoa iritxiz: gizon orrek ez zala beragaz, Riktrudisegaz, aztuko esan ei eban; bai&ntilde;a ioan zan erdal errira, erdal errikoa zan eta, eta geiago aren barririk euskaldunen artean ez zan iaki&ntilde;. Ikaratu egi&ntilde; ete zan Au&ntilde;emendira geiago etorten, Portunegaz bere burua topoz topo egin ez eian? A! Ez, Adalbaldo ez zan ikarakorra. aztu egin ete zan? &laquo;Bai, aztu&raquo; zi&ntilde;uan bertzat Riktrudisek, etxetik urreko zelai batean, gogamen illunakaz, batera eta bestera ebillela. &laquo;Zelan ez ba? ai&ntilde; gaztea, ai&ntilde; ederra, ai&ntilde; aberatsa, kondeen eta lenapezpikoen anaia, erregeen laguna, iauregirik apainduenetan bizi dan gizona, zelan gomutau leiteke luzaroan mendiko alaka zirzill bategaz? Eta ni ez naz aztu, ni ezi&ntilde; aztu neiteke, egun batean bakarrik ikusi neban bai&ntilde;a! A, ze ameslaria izan nazan! Zenbat bidar egin dot ames Adalbaldoagaz ondo izango nintzala; etxadi on bat sortuko genduala bioen artean; gauza on ugariak egingo genduzala biok gure mendian eta prankotarraren errietan; Iesusi zor deutsagun maitetasuna erakusten biziko gi&ntilde;ala beti. amesak ziran danak! astiune luza batek erakutsi deust, amesak eta neure arrokeriaren alaba dongeak zirala. Eta alperrik gura dot neure burua zuritu, norbaitek amesetan lagundu deustala gogoratuaz: egia da Amandok esan eustala Adalbaldo guztiz zala egokia niretzat: egia da neure Aitak bere, eriotzako orduan bertan, Adalbaldon izentau eustala niretzako gizakoa legez; bai&ntilde;a zergaitik? Neure zaletasuna ezagutu ebelako, neuri eusten maitetasunak itsutu zitualako. Neuk neukan nik neure barruan Adalbaldoganako maitetasunaren iturburua, ainbeste illabetean egin ditudan amesen iatorri txarra. Ondo egiten dau Adalbaldok nigaz aztutea, nodo egiten dau. Ni bai&ntilde;o obea bear dau beretzat, ni bai&ntilde;o obeak edonun eta errez billatuko ditu; bai&ntilde;a nik bai&ntilde;o geiago gurako leuskionik... ez dakit. Neure bizitza guztian maitetuko dot, Iaunaren iraintasun baga, garbi eta zuzen; beti erregutuko deutsat Aita Zerukoari dukearen onagaitik, eta i&ntilde;oiz iakiten badot ondo bizi dala, arreba bat bere anaiaren onagaz poztuten dan antzera poztuko naz&raquo;.</p>
<p>&laquo;Mendian biziko da mendiko alabea, mendirako iaioa izango da eta, menditik bedeinkatuko dau bere Egille Altsua, menditik emongo deutsaz eskerrak, eta baita kurutzeagaitik bere, zerren kurutzeak eurak arimarako ondasunak diran. Zeruagaz ames egingo dot gaurtik arrerantzean: an daukat aita, an daukat ama; neure anaiak an egongo al dira, an daukat betiko zoriona nire zain. arutz ioan bear dot ausardi andi bategaz, arantza artetik zear, neure bidean al ditudan ondo egite guztiak egi&ntilde;az. Nire atarira eskale beartsurik badatore, billatuko dau Mendiolan biotz onagaz emongo iakon ianaria, edaria, iantzia eta itunde ona; aurkituten badot ez-iaki&ntilde;ean eta gri&ntilde;a tartean bizi danik i&ntilde;or, dakidan egi apurra eta Iaunaren agindu donea erakutsiko dautsadaz, eta neure eskuakaz ekarriko dot bide artezetara, al badot beintzat: billatzen badot norbait negarrez eta neketan ezbearren bat egiteko zorian dabillela, neuk esango deutsat zer dan eroapena eta erakida onean bizi izatea. Eta si&ntilde;istuko dauste neure kondaira esan daiuedanean, eta ekarriko ditut kurutze azpira, eta astuntasunik andienak gogoz eroango ditue zeruko zoriontasunaren penzudan eta gauza guztien gai&ntilde;etik maitetuko dabe Iaungoikoa&raquo;.</p>
<p>&laquo;Eta maite ete dot gero neuk, gauza guztien gai&ntilde;etik? O! Ziur-ziur nago onetan gaur, i&ntilde;oiz bildur izan nintzan bai&ntilde;a. Egia da Adalbaldo maite dotana, lagun urkoa maite izan bear dan irudira, lagun urkorik onena legez... eta geiago bere bai; egia da zoro-zoro eta bide baga beragaz alkartuteko asmoak euki ditudala; bai&ntilde;a len, orai&ntilde;, gero eta beti, Iaungoikoa lenengo, Iauna Lurbirako ondo izate eta maitetasun guztien aurretik, eta Iaungoikoari zor deutsadan maitetasuna galerazoteko balira lurbirakoak, egundai&ntilde;o ez agertuteko eran ito eta ondatuko nituke, aterako neuke erraietatik kanpora neure biotza, eta zapalduko neuke neure o&ntilde;azpian Iauna bai&ntilde;o geiagoan gizonik maitatu bai&ntilde;o lenago. A! Goietan dagon Iaun betikoa maitetasun utsa da, Edertasuna berbera, zoriontasun guztien Iturria, ontasun danen sustrai ederra, alizate neurribagakoaren Iaube bakarra;... eta gizonak barriz, lurtarrak izanik lurrean dabliz arrastaka, eta maitaleenak asperkorrak dira, ederrenak itxusi, zoriontsuenak negarti, onenak oker, eta andienak txiki, urri, ezerez batzuk, Egillearen ondoan ipinten badira. Gauza bat da norberak gurari batzuk eukitea erbeste onetan, aldatz goretarako lagun on bat nai izatea, batari edo besteari lagunik egokiena legez begiratutea, edo norbait etxadikoak legez edo geiago baldin maitetutea; eta beste gauza bat, erbestetik Betiko Errira biotza iasorik, maitatutea gure Aitarik onena, gurtuaz, bedeinkatuaz; Izaterik Done, Artez, Gozo, Bigun eta maitegarriena legez begirunetuaz.</p>
<p>&raquo;Nire asmoak aurrera eroateko indar gitxi daukadaz, neurez; bai&ntilde;a Iesusek bear ditudan guzitak emongo al deustaz. Eurakaz neure gogoak beteko ditudala uste dot, eta geroko saria irabazteko ondasunak iaditxiko ditudala.</p>
<p>&raquo;Beste orrenbeste egiten badau Adalbaldok, zeruetan billatuko dogu alkar.</p>
<p>&raquo;Eta egingo dau; sinistuten dot eta itxaron neike, eta ikusiko dogu batak bestea.</p>
<p>&raquo;Bealdeetan, uri andien erdian bera, nire uste barik, eta mendian, Adalbaldo beti gogoan dotala, biok izan geintekez Iaunaren seme-alaba onak, eta biok irabazi geinke betiko desnekea&raquo;.</p>
<p>Riktrudis olango gogarteakaz ebillela, inguruko zugazti batetik zelataka eta begira eiokon gizon bat. Portun zan. &laquo;A ze zurbill eta galdua dagon! &mdash;zi&ntilde;uan&mdash; zenbat argaldu dan, zei&ntilde; illuna deitzodan! bai&ntilde;a zein maitegarria beti! Baleki ni emen begira naiokona, laster igez egingo leuke onetatik, ori&ntilde;ak eiztaria ikusten dabenean legez. Eta neure eskututik urteteko gogo bat badaukat! Berba batzuk esateko gurari bat bai! Ez ete leuskit arpegirik emongo bada? Onaxe begira dakust oraintxe. Ikusten ete nau? Ez, ondo estaldurik nago ni. Ganera, nora begira dagon bere ez daki orrek. Negarrez dago. Ze gogamen ete darabilz buruan...? I&ntilde;oren bitartez ibillita ez dot egundo ezer atera, eta neuk egin bear deutsat gaur berba, arpegiz arpegi&raquo;.</p>
<p>Esan eta egi&ntilde;, bere zulotik urten eta sartu zan Portun zelaira lenengoan uste bai&ntilde;o ausardi gitxiagogaz. Gizon baten aurrean iarki eta ukabilkada bat edo aizkorakada bat emotea, eta maite dan emakume baten ondoan itz bigun ekarkorrak esatea, ez dira bardi&ntilde;ak: baterako indar eta gaikera andiak eukazan Portunek, besterako ez zan gauza. Gai&ntilde;era, zenbat eta sakonagoak diran biotzaren gurariak, ainbat eta estuago izaten oi da bat gura dan gisara eurak agertuteko. Ez da iakiten nundik asi eta zelan amaitu. Ori gertau iakon Portuni bere.</p>
<p>Riktrudisek barriz, bere aldetik ez eban bapere mugidalderik erakutsi. Ozinbeltzkoak egoan zulotik urtetean atara eban abarrotsa eta ostikopean zapalduten zituan orri igarren <hi rend='Italic'>kirri-karrea </hi>belarrietara eldu iakozanean, begirada batean ikusi eban Portun; bai&ntilde;a biotzak ez eutsan taupada bat emon Riktrudisi.</p>
<p>&mdash;Egun on &mdash;esan eban gizonak, dana kokoloturik.</p>
<p>&mdash;Egun on &mdash;erantzun eban emakumeak&mdash;. Zer darabilzu emetik?</p>
<p>&mdash;Zeu ikusteko gogoak bakarrik ekarri nau.</p>
<p>&mdash;Ikusi nazu, bada, eta amaitu dozu zeure arloa.</p>
<p>&mdash;Bai&ntilde;a zer edo zer berba egiteko gogoa bere badaukat.</p>
<p>&mdash;Ori bere egon dozu, eta zeure zeregi&ntilde;ak amaitu dozuz emen. Agur.</p>
<p>&mdash;Orixe da iarduna ebateko artaziak daukazuzana. Ez egizu ai&ntilde; laster igesik egi&ntilde;. Gelditu zaite piska baten. Erantzun egidaz. Aserre zara, Riktrudis?</p>
<p>&mdash;I&ntilde;ogaz bere ez naz ni aserre &mdash;erantzun eban, etxeruntz artu eban bideari itxi barik.</p>
<p>Portun zelaiaren erdian gelditu zan, ez atzera eta ez aurrera, igesik ioianari begira...</p>
<p>&mdash;Errukarria ni, eta errukarria ori bere &mdash;zirautsan bere buruari Riktrudisek, ia etxera sartu zanean.</p>
        </body>
      </text>
      <text>
        <front>
          <head rend='Bold'>--><p>XIV</p><--</head>
        </front>
        <body>
<p><hi rend='Bold'>POST NUBILA</hi></p>
<p>Ordekatik zelaia) etxera ioan eta ordu bete inguru geroago, leio baten ukalondoak ipi&ntilde;ita, kanpora, marboill alderantz begira egoala, Riktrudisek Mendilako bidetik zear etorrela eliz-gizon bat ikusi eban. &laquo;Ai, ene! Amando da&raquo;, esanaz, iatzi zan aida batean atarira, apezpiko iaunari arrera on bat egiteko ustean.</p>
<p>&mdash;Zer dakarzu, iauna &mdash;itandu eutsan&mdash; alde onetara?</p>
<p>&mdash;Barri onak zuretzat &mdash;erantzun eban Amandok.</p>
<p>&mdash;Niretzat barri onak, iauna? Nongoak gero?</p>
<p>&mdash;Or, bealdetik, bart arratsean agertu iatan prankotar gizon bat, albiste batzuk ekarriaz eta beste batzuen eske.</p>
<p>&mdash;Riktrudis dardaraka asi zan, eta sukalde bazterretara begira i&ntilde;or inguruan ete egoan ikusi nairik.</p>
<p>&mdash;Sartu zaite, iauna, barrura &mdash;agertu eutsan&mdash; eta iarri zaite aulki batean, nekatua egongo zara eta.</p>
<p>&mdash;Ez nago nekatua. Orrez gai&ntilde;era, zuganakoa egi&ntilde; ondorean, emen urreko etxadi batera ioan bear dot, beste arazo batzuk badaukadaz eta. Bai&ntilde;a ez zaite ikaratu, emakumea. Ez deutsut bada esan albiste onak dirala?</p>
<p>&mdash;Zertzuk edo zei&ntilde;enak, iauna?</p>
<p>&mdash;Ez di&ntilde;otsu ezer zeure biotzak?</p>
<p>&mdash;Nire biotza illunpetan eta gaixorik euki dot aspaldian, eta gaixo erre zitalen antzera, doillorkeriak esan izan deustaz luzaroetan. Mututurik egon izan balitz obeto neukean. Gaur, atan bere, sartu iat bere gelarai&ntilde;o argi-errai&ntilde;u bigun bat, ikusi eragin deutsadaz biotzari gauzak direan legez, eta asi iat zerbait esaten bear dan eran.</p>
<p>&mdash;Osatuko iatzu beraz?</p>
<p>&mdash;Osatuteko bidean iarri dot bei&ntilde;ik bei&ntilde;.</p>
<p>&mdash;Eta argi-errai&ntilde;u osagarri ori nondik etorri iatzu?</p>
<p>&mdash;Argi guztien iatorritik, iauna: Zerutik etorriko iatan.</p>
<p>&mdash;Zelan bai&ntilde;a?</p>
<p>&mdash;Ni zei&ntilde; nazan eta... <hi rend='Italic'>besteren bat </hi>zei&ntilde; dan adierazoten emonaz, biotzaren asete eta betekada osoa non dagoan erakutsiaz, Iaungoikoaren gurari donea ondo egiteko arimea indartuaz, maite ditudan guztiak zeruan aurkituko ditudala gomutaraziaz.</p>
<p>&mdash;Erakidara zagoz, ikusten danez. Lurrean ez dozu geiago ezer opa?</p>
<p>&mdash;Bai, iauna, erakidara nago: lau edo bost eguneko orduak edozetara igaro leitekez, eta ondo igaro, geroko itxaropena badaukagu. Eta alan bere, egia esan bear badeutsat, bet oi dotan legez, Zeruak neure guraria bete nai baleuskit, Iaunaren aserrerako eta nire arimearen kalterako ez bada, gauza bat opa dot...</p>
<p>&mdash;Ez esan geiago, badakit zer dan eta. Iaungoikoak zeure naigurea bete gura deutsu, Riktrudis. Zeruak zure doska&ntilde;ia ikusi dau, eta Abraanen lenagoetan saritu eban legez, erbeste onetan bertan saritu gura deutsu. Adalbaldoren albisteakaz naiatorzu. Gogoan zaukaz, eta maite zaitu.</p>
<p>&mdash;O Iauna, Iaun zerukoa! Zei&ntilde; ona eta errukiorra zaran! Eta nik, bear bada, ez dot Zugan naiko ustakida izan, eta Adalbaldogaz bere ez. Zer di&ntilde;o berak, iauna?</p>
<p>&mdash;Nire etxean izan eta laster bere erregegana ioan bear izan ebala di&ntilde;o, eta an egon dala bere aginduak egiten eta zugaz egundo aztu barik. Zure gurasoak ill zirala badaki; zu zetan zagozan iakin nai leuke.</p>
<p>&mdash;Zei&ntilde;ek esan deutsa nire gurasoak ill zirala?</p>
<p>&mdash;Neuk. Bei&ntilde; bai&ntilde;o geiagotan emengo albisteak bialdu deutsadaz.</p>
<p>&mdash;Bada orduan ni zetan nagoan bere esango zeuntsan.</p>
<p>&mdash;Baita, bai&ntilde;a gaur ori ez da naikoa: zeuk esan bear deustazu garbiro Adalbaldogaz izateko oartasun, zedal edo naiezik ete daukazun edo ez.</p>
<p>Riktrudis nora begiratu ez ekiala egoan, ikaraz, oso artega, urduritua, nabarmena, lotatik datorrenean eguzkiak gorritzen dituan odeiak bai&ntilde;o gorriago. Eguzkiaren argi eta berotasun guztia etorkon bere arimara.</p>
<p>&mdash;Niri, iauna, ezdeust <hi rend='Italic'>berak </hi>egundo olango gauzarik esan &mdash;erantzun eban, dana moteldurik.</p>
<p>&mdash;Neuk di&ntilde;otsut oraintxe bere izenean.</p>
<p>&mdash;<hi rend='Italic'>Berak </hi>itauntzen dau ori?</p>
<p>&mdash;<hi rend='Italic'>Berak</hi>. Zer erantzungo deutsat?</p>
<p>&mdash;Iesus Maria! Auxe da!... Zeuk ez dakizu bada?</p>
<p>&mdash;Bai, bai&ntilde;a zeure aotik nai neuke entzun gaur, billosnarru mee baten ipi&ntilde;i daidan zer erantzun deustazun.</p>
<p>&mdash;Ara bada, nik ez daukat nai ezik bai&ntilde;a...</p>
<p>&mdash;Zer? Bai&ntilde;akaz zatoz orain?</p>
<p>&mdash;Itxi eidazu, bada, amaitu artean, iauna. Nik ez daukat nai ezik, bai&ntilde;a berak...</p>
<p>&mdash;Berak bere ez, itxureak di&ntilde;onez beintzat.</p>
<p>&mdash;Eta damututen baiako gero?</p>
<p>&mdash;Eta zeuri damututen baiatzu?</p>
<p>&mdash;Niri ez iauna, orixe ez!</p>
<p>&mdash;Berari bere ez.</p>
<p>&mdash;Zei&ntilde;ek daki?</p>
<p>&mdash;Neuk dakit.</p>
<p>&mdash;Bein baizen ez nua ikusi eta.</p>
<p>&mdash;Zeuk zenbat aldiz ikusi dozu bera?...</p>
<p>&mdash;Bada orduan, zeuri ondo badeitzazu... esan zeinkio...</p>
<p>&mdash;Zer?</p>
<p>&mdash;Nik ez daukadala ezetzik.</p>
<p>Arpegi gozotsuagaz esan zituan ona arteko berbak Amando iaunak, bai&ntilde;a Riktrudisek azkenengoak amaitu ebazanean, kendu eban apezpiko doneak bere ezpanetako barrea, iatzi eta batu zituan bepuruak, illundu eban piska bat bekokia, eta guraso batek bere alaba on bati legez, asi iakon esaten Riktrudisi:</p>
<p>&mdash;Ez dogu amaitu ondi&ntilde;o, enetxoa. Gauza bat egin baizen lenago zerzelidade guztiai ondo begiratu bear iakue, eta baietza emon ordurako, berak dakarzan astuntasun eta ibilbide guztiak ikusi eikezuz, begitanduer edo irudipenen atzetik itsu itsuan iarraitu barik. Adalbaldo ezingo da bizi Euskal-Errian, noizean bein eta ereti batzuetan ez bada, zerren Dagobertoren mendekoa dan, eta bere aginduak bete bearko dituan prankotarren artean. Zu barriz, mendian iaiorikoa zara eta mendian daukazuz zeure sustraiak, asaba eta gurasoen etxea, zeure ondasunak eta zeure biotza. Izango dozu naikoa gogo eta indar zeure senarragaz Euskal-Erritik kanpoan bizi izateko ill osoetan, urte luzeetan, beti bear bada? Gogamendu egizu gauza ori ondo, baietza emon bai&ntilde;o lenagotik.</p>
<p>&mdash;Gogamendurik daukat, iauna. Maite dot neure mendia: tokirik ederrena deritxot, eta beragaitik, beste Lurbira guztikoak salduko nituke. emengo arri bat beste errietako iauregi bat ai&ntilde;a badala uste dot, bertan daukadaz neure gomutak, bertan neure guraso eta anaien azurrak. Ez dot nik Euskal-Errira alde batera itxiko egundai&ntilde;o. Naroian tokira naroiala patuak edo Iaungoikoak, euskalduna eroango nau, euskalduna biziko naz toki guztietan. Neugaz ioango dira erririk erri Euskal-Erria, bere izkerea eta bere ekanduak; euskerea erakutsiko dot non-nai, neure erritarren lege zarra adierazoko dot, al dotan gi&ntilde;oan. Nire gomutea, nire adimena, nire biotza, nire izakerea, euskaldunarenak izango dira beti; eta edozei&ntilde; lekutik, nire begiradarik gozoena neure mendientzat izango da, eta nire arrenik bero, sutsu eta onena euskaldunentzat eta euskeraz egi&ntilde;a. Euskaldun izakerearen zabaltzaillea izan gura neuke nabillen tokian nabillela. Zergaitik, ai&ntilde; onak bagara, zergaitik zabaldu ez geure ontasuna? Ez di&ntilde;ogu, eta egiaz, erbestekoak euren ekandu txarrak gugana dakarrezala? Zergaitik, bada, guk, areen ekanduentzat muga gogor bat ipinteari emen iarraituaz, ez doguz gureak erbestean zabalduko, ereti ona dogunean? Norabaitera ioan bear dabenean, zergaitik euskaldun Lurraren alderdi guztietan, kristi&ntilde;auak kristi&ntilde;au izan bear daben gisara? Zergaitik gure arraza menditarra besteak bai&ntilde;o geiagokoa eta obea dala ulertarazo ez? Euskal-Errirako txarra al da, gure euskalduntasuna galdu barik, gure ekanduak erbestekoan aurrean erakustea? Kristi&ntilde;au batek besteak kristi&ntilde;aututea ez al da ondo? Noiztik onara da gauza on guztiak gordeta eukitea egitekorik onena? &laquo;Euskalduna nazan aldetik euskaldundu, kristi&ntilde;aua nazan aldetik kristi&ntilde;autu&raquo;: ori da nire oinkada eta ibillera guztietarako daukatan azalki eta gogo errimea. Arima barruan gorderik gurari andi bi ditut: Mendiolara natorrenetan, euskaldunakgaitik egingo ditudan lan guztien sarigarritzat, menditarren aldetik arrera on bat aurkitutea: Iaun zerukoak Beregana deituten deustanean, fede eta lagun urkoaren alde Lurrean erabilli ditudan arazo eta lanbide guztiakgaitik, zeru ederretan abegi on bat izatea.</p>
<p>&mdash;Ondo di&ntilde;ozu, Riktrudis &mdash;dirautsa apezpikuak&mdash;, ondo di&ntilde;ozu eta zu ondo zoaz. A! euskaldun guztiak bide orretatik iarraituko balebe! Zure erriari zor deutsazun maitetasuna lagun urkoari zor deutsazunagaz alkartu nai dozu, eta guztiz ondo gura dozu. Bakotxak bere erriari izan bear deutsan maitetasuna era bitakoa dala deitxot nik. Norbere buruarentzat daukagun maitetasun itsu, arro eta okerretik dator bata: gure biotzean berez, txiki-txikitatik, zelan ez dakigula sortu oi da; asten da geugaz batera, guztiz neurribarik, eta ez dau gure biotzetan beste maitetasunentzat tokirik izten. Dana bear dau beretzat: bereari bakarrik deitzo andia, ona, zindoa, zuzena, ederra eta egiazkoa: besteen gauza guztiak, erki&ntilde;, makal, zirzill, motel, txiro, doillor eta guzurrezkoak iruditen iakoz; eta zenbat eta norberagandik urri&ntilde;agokoak, ainbat eta erki&ntilde;, makal, zirzill, motel, txiro, doillor eta guzurrezkoaagoak. Norberarena izan ezik, etxekoen gauzea izango da zelanbaitekoa, edo norbere erritarrena geienez; bai&ntilde;a erritik kanpora urrui&ntilde;garria ez dan gauzarik ez dago. Eta ortik etorri oi dira ikusi-ezi&ntilde;ak, gorrotoak, itsumenak, Iaunaren legea austeak, lagun urkoaren kalteak eta arima askoren ondamendiak. bigarre erako erri maitetasuna ez da olangoa, zerren daukan Iaunaren anaitasunezko lege biguna bere zuzentzaille eta artizartzat. Norbere gauzeari obeto gura izan arren, urrena dalako, obeto ezagututen dogulako, edo biotzak alan aginduten deuskulako, geiegikeriak kenduten deutsaz biotzari eta adimenari itsutasunak, besteen egokitasun eta doia&ntilde;ak ezagutu eta autortzen ditu, ez dau i&ntilde;or urruindutren, eta Iaungoikoaren izenean edozei&ntilde; maitetuten dau.</p>
<p>Zuk olan gura deutsazu Euskal-Erriari: erri guztien gai&ntilde;etik dozu maite, zeurea dalako eta erririk onenentzat daukazulako. Maite eikezu aurrerantzean bere, amitegarria da eta; bai&ntilde;a emoizu edonun bakotxari berea... Eta ez di&ntilde;otsut geiago. Agur. Iakingo dau Adalbaldok zuk esan deustazuna.</p>
<p>&mdash;Agur, Amando iauna. Iaungoikoak lagun daizula, eta esker milla.</p>
<p>&mdash;Iaungoikoari.</p>
        </body>
      </text>
      <text>
        <front>
          <head rend='Bold'>--><p>XV</p><--</head>
        </front>
        <body>
<p><hi rend='Bold'>BARREAK ETA NEGARRAK</hi></p>
<p>Au&ntilde;emendi guztia sutan dago, gorrotozko sutan. Erri guztiak bekaizturik aurkituten dira. Kurrukarako deadarrik galgarrienak urteten dabe euskaldun askoren bularretatik. Egiteko entzungarri bat egin bear zan.</p>
<p>Zer gertaten da? Egundai&ntilde;o entzun eztan gisako iazoerea. Euskaldun agintari baten alabea, alaba bakarra, aberatsa, argia eta ederra, bere aide eta ogipeko batzukaz, prankotar bategaz ezkonduteko asmoan erbestera ioan da.</p>
<p>Aide gitxi eruan ditu Mendiolako alabeak, zerren senitartekorik geienai txarto iruditu iakuen Riktrudisen labankeria.</p>
<p>Gora-goraka dabilz Au&ntilde;emendin gizon eta emakumeak, zar eta gazte, andi eta txiki, aberats eta lander, kristi&ntilde;au eta fedebagakoak: Riktrudisegaitik eta bere laguntzaille guztiakgaitik, arao, birao eta zakarkeririk zatarrenak esaten ditue. Etxakuen itxi bear geiago Euskal-Errian sartzen: bizi eitezala Erdalerrian beti, euren gogoz erdaldunakaz bat egitera ioan ziran ezkero. Euskaldun agintari guztiak uste onetan egozan. Ubero zarrak berak, lagunen batzuk iritze eske oe aurrera ioan iakozenean (bada aspaldietan oian bizi zan) ez eitzola ondo Riktrudisen egitadeari agertu eutsen, Euskal-Errian mutill onak bat eta bi bai&ntilde;o geiago bazirala eta.</p>
<p>Ozinbelzkoak erririk erri ebiltzan danak, menditar guztiak asko eta geiago berotu nairik. Prankotar biurri malzurrakaz eki&ntilde;aldi gogor bat egin bear zan, erakuste barri barri bat emon bear iakuen: ez eiela uste izan onean onean ibillita, euskaldunai egi&ntilde;iko deztai&ntilde;a eta bidebagaleroal azti eta geldituko ziranik. Aztu? Lenago urtuko ziran atx eta lur guztiak menditarrai egindako irai&ntilde;ak aztu bai&ntilde;o. Batez bere Portunek Aitz-barrenen arturikoa. Eta emen egoan eskergaari arrigarriena, Ozinbelzkoen ustez. Portunegaz burruka ibilli zan gizonagaz beragaz ezkonduten zan Riktrudis! O! Dxartadarik andiena Otxoatarrai arpegi-arpegian emotea zan ori. Orrek ezin eikean parkamenik euki, eta ez eban eukiko. Lurbira guztian iakin eragin bear zan, Otxoatarrak... euskaldunak nortzuk ziran. Prankotarren kontra guda gogorra, eten bagea, betikoa, asteko ordu eta garaia etorri zan.</p>
<p>&laquo;Nik esan nituan gauzak urten dabe argitara, &mdash;zirautsan Portunek etxerik etxe&mdash;. Arnoldo salduta egoan eta bere Sorterria saltzeko prest, eriotzea etorri iakonean. Bakotxari berea emon bear iako, eta nik ezagututen dot gaztetan Errizalea izan zala; bai&ntilde;a zartzara, bere alabeagaz txotxinduta, Riktrudis andi ikusteagaitik, errege-usai&ntilde;ekoakaz ibilteagaitik, eta eliz-gizon arrotzaren esandeak entzunda, edozetara iarri zan. Eta Aita eta Ama ill arren, Riktrudis petralak ez dau gero aztu gurasoen erakutsia, eta ekarri deutsa orain Euskal-Erriari izugarrizko lotsaria eta kaltea. Mendiola eta bere lurrak prankotarrenak izango dira gaurtik aurrera, gure etxean geuri agitzera sartuko iakuz arrotzak, ekarriko deuskuez euren oitura gaiztoak, eta agur gu eta gure gauzak, al dogunak al doguna egiten ez badogu. Aitarren-seme altza bear gara danok, agi&ntilde;ak erakutsi bear deutsaguz arrotzari, ez dau emen erbestekok oi&ntilde;ik ipi&ntilde;i bear&raquo;.</p>
<p>Egia zi&ntilde;oan Portunek, Au&ntilde;emenditarren iritxiz. Mendiolakoak ondamendira eroien Euskal-Erria. Arnoldo salduta egongo zan, eta orregaitik prankotarrakaz gudarik ez eban gura izan: Riktrudisek barriz lotsagarrizko gauzea egin eban eta etxakon geiago Euskal-Errian sartzen itxi bear. Eta Amandori? Amando bere, gizon ona zan bai&ntilde;a, erbestekoa zan eta... Armandoren kontra ez ziran ainbeste azartuten euskaldun kristi&ntilde;auak, fede gaiztokoak bai; bai&ntilde;a Riktrudisen kontra danak ao batetik itz egiten eben.</p>
<p>&laquo;Egundo olangorik! &mdash;entzuten zan edonun&mdash; Riktrudis orrek esne epela zirudian bai&ntilde;a, berotu zan esnea, eta iraki&ntilde; eta gai&ntilde;ez egin bere bai Erriaganako maitetasunaren su-garra amatau arterai&ntilde;o. Ainbat gaiztoago beretzat. Bere izena lurrun artean ostendu da, eta erre eta ondaturiko gauza bat dirudi&raquo;.</p>
<p>Mendiolakoagaitik nok aterako eban arpegia? Ez egoan Au&ntilde;emendin orretarako ausardirik eukan gizonik. Bat bakarra izan zan, Padar Koblakaria. Eliza aurreko enparantzan, gizon aserre askoren erdian, asi zan Peru, Arnoldoren egitada andiak esaten, eta bere alaba kutunaren ontasun barru-barrukoak erakutsi nairik; bai&ntilde;a koblakari zarrak bere gai&ntilde;ean izan zituan egurrak: batak io, besteak bultza, orkoak lurrera bota eta angoak zapaldu eta makillatu, ill eben Peru gizagaoxia, salkindarien lagun oker oskill bat zala eta. Gizon zarra ilteko asmogaz ez eiakozan lenengoan asi; bai&ntilde;a Ozinbelzko morroi baten makilkadeak illda itxi eban beintzat, eta zamaldako gizon guztien artean ez eutsan i&ntilde;ok itzalilleari oratu. Kontrara: Koblakaria illda egoala ikusi ebenean, ondo egin iako, &mdash;zi&ntilde;uen danak&mdash; berea da errua, barritxu zitala ez izatea bia&ntilde;o ez eukan&raquo;.</p>
<p>Ez zan, bada, Au&ntilde;emendin Mendilakoaren aldeko gizonik geratu; ez zan bat, ango euskaldun guztien artean, gauzak zelan ziran ikusi eta astertuteko beregandedunik; erruki pixka bat gelditu iakonik ez egoan i&ntilde;or: dana zan aserrea, gorrotoa, kurruka eta zitalkeria.</p>
<p>Irakurlea: iatzi gaitezan Au&ntilde;emenditik bera, itxi daiguzan emengo negargarrikeriak, eta Ostrabento alderai&ntilde;o goazen gu. An daukez Adalbaldoren etxadikoak aberastasun ugariak; bere aide batzuk eta ogipeko geienakaz Riktrudis ara ioan da, an Amando apezpikuak prankotar dukea eta Mendiolako alabea bedeinkatu ditu gogoz eta poz-pozik, beti alkarrenak izan daitezen.</p>
<p>Nok esan ondo gazte bein biotzeko atsegintasuna? Bata besteaganako iaiorikoak izanda, uste-uste barik billatu eben batak bestea; ezagutu ordurako maitetu ziran biak; ainbeste illebeteko bitartean ez eben ikusi alkar; ikaraz egon ziran biak geiago lurrean ikusiko ete ziran bildurrez; negar andiak egin zituan euskaldunak bere iauregiko bakartadean prankotar ederra i&ntilde;oiz ostera aurkituko ez ebalakoan; prankotarrak bere aldetik ikara gogorrak igaro zituan Euskal-Erriko aingerua beste norbaitek eroango eutsalakoan, eta orain, eragozketa guztiak kendurik, bata bestearen besoetara etorri ziran, alkarganatu ziran biak beti-betiko.</p>
<p>Ezteguetarako batu ziranak bere aukeraz eta pozarren egozan. Ostrabentokoak tint ondo eritxoen euskaldunari, bada Riktrudisek, bere bakunde eta tolesgabetasunagaz prankotarren biotzak irabazi zituan, eta bere dertasun, egokiera eta emaguri zintzoagaz guztien erregi&ntilde;a on bat zirudian. Euskaldunak barriz, ikusi ebenean Adalbaldo eta bere aideen Iaungoikotasun benetakoa, Riktrudis esku onetan iausten zala zi&ntilde;uen, eta ez zala izango errez Euskal-Errian bertan, beste alango gizon bat billatutea. &laquo;Balekie gure aldean &mdash;zirautsen&mdash; Adalbaldoren etxadia zelangoa dan, ezleuke gorrotauko i&ntilde;ok gaur legez; zerren gu, Au&ntilde;emendikuok, buru gogorrekoak izan geinkez, bai&ntilde;a biotz gogorrekoak ez gara&raquo;.</p>
<p>Ostrabenton egozanak Au&ntilde;emendin zer igaroten zan ez ekien asko. eurak etxetik urten ebenerako sosmau eben zerbait maitasunezkoa ez zana, trumoi egunetan marboillean ikusten dan odei matasa baten antzera; bai&ntilde;a trumoia laster igaroko zala uste izan eben. Euskal-Errira biurtuta lenengo egunetan, bada Euskal-Errira ioateko ustetan egozan, betozko illunen batzuk, erremuskadaren batzuk, ezin ikusiren batzuk izango ziran: bai&ntilde;a Adalbaldoren zuzentasun ezagutu eienean euskaldunak, prankotar gizon andia menditarren aldekoa eta euren lege eta ekanduzalea zala ulertu eienean, Mendiolako ateak menditarrentzat len legez zabalik egozala ikusitakoan, pixkaka-pixkaka etorriko ziran Mendiolara ienteak, eta euren adiskide on eta laguntzaille gogorrenetakoa legez begiratua izango da erbesteko dukea. Ikusi daiela gureak Adalbaldo eurakaz batera, zei&ntilde; eta zelangoa dan iakin daiela ondo, ezagutu daiuela bere biotz artez eta samurra, eta euskaldun guztiak adiskidetzat euki izango darue, Amando adiskidetzat dauken senean. Urri&ntilde;etik txartzat euki izan dana, gure ondoan ikusita gero, askotan maitatu izan oi dogu.</p>
<p>Onetan egozan Ostranbentora baturiko euskaldun eztegulariak, ia etxerako bideak artzeko asmoetan, eurak egozan mandiotarai&ntilde;o eldu zanean, atz eta putz eta bero eta lurruntsua, gorputz guztitik izerdia eriola, bero andirik ez egoan bai&ntilde;a, menditar gizakote narras baldan bat.</p>
<p>&mdash;Iesus! <hi rend='Italic'>Aitearen, Semearen...</hi> &mdash;esan eban Riktrudisek&mdash;. Zer dakark, Lope, euk onai&ntilde;o?</p>
<p>&mdash;Zer ekarriko dot, andrea...</p>
<p>&mdash;Ezteguko ondoki&ntilde;ak iatera dator ori &mdash;zi&ntilde;oan Pedro Marik gizategiko atetik, barrez eta algaraz.</p>
<p>Emon eutsen barreari etxeko guztiak, bada gure Lope bene-benetan egoan barregarria. Alango gizon trauskillik! Abarka urratuetatik beatz lodi biak agirian ekarzan, txaberama andi biren buruak legez, bernetako soka eta oialak bebera iausita, berna-sorki batzuek itxureagaz; ia gerrirai&ntilde;o basaz beterikako soi&ntilde;eko dindirriduna; lepotik bera lenago ikusi geuntzan narruzko zorroa; esku batean makilla bat eta bestean edan-ontzi ez-txikia; eta arpegi zabal biribilla sagarrik gorriena bai&ntilde;o gorriagoa.</p>
<p>&mdash;Barre egiten dabe bai&ntilde;a ezdakart nik barre eragiteko albisterik, esan eban.</p>
<p>&mdash;Zer dakark bada?</p>
<p>&mdash;Gauza onik ez.</p>
<p>&mdash;Esaik bada zer dan.</p>
<p>&mdash;Zer izango da, nire etxekoandreak ez daukala gaur Mendiolan ez etxerik, ez abererik, ez solorik eta ez basorik.</p>
<p>&mdash;Zer di&ntilde;ozu, gizona?</p>
<p>&mdash;Mendiolako morroiak etxetik kanpora atara gaituela di&ntilde;ot, an ez dabela Riktrudisek aginduten eta.</p>
<p>&mdash;Zei&ntilde;ek aginduko dau bada?</p>
<p>&mdash;Zei&ntilde;ek ez dakit ondo: Au&ntilde;emendik, Erriak, euskaldunak edo ez dakit nik zei&ntilde;ek.</p>
<p>&mdash;Edanda zagoz zu.</p>
<p>&mdash;Ez dot ondi&ntilde;o nai beste eta gitxiago be edan, gura baizen lenago amaiktu iatan edaria eta.</p>
<p>Barre guztiak iges egin eben gizategitik. Egia zan: barre egiteko albistarik ez ekarren Lopek.</p>
<p>&mdash;Zei&ntilde;ek atera zaitute etxetik? &mdash;itandu eutsen danak.</p>
<p>&mdash;Ozinbelzko Portunek.</p>
<p>&mdash;Portunek? Zergaitik bai&ntilde;a? Zer dala eta?</p>
<p>&mdash;Gure etxeko andrea erbestekoagaz ezkondu dalako: Euskal-Erriko lurrak eta ondasunak prankotarrenak ezi&ntilde; izan leikezala eta.</p>
<p>&mdash;Eta gu errira goazenean, non sartutea gura dau bada?</p>
<p>&mdash;Errira ioan? Ez eizue errira ioaterik gogamendu, ez deutsue itxiko eta.</p>
<p>&mdash;Itxi ez ostera? Zein eta gero Portun gure errian eta etxean sartzen galerazoteko?</p>
<p>&mdash;Euskaldunen nagusi edo andienetakoa beintza ei da.</p>
<p>&mdash;Ez dago esku txarretan Erria! Bai&ntilde;a ez da bera bakarrik agintari: Euskal mendian badira beste batzuk Portun bai&ntilde;o andiagoak, eta ikusiko dogu.</p>
<p>&mdash;Portunen esanera iarri ei dira beste agintari guztiak bere.</p>
<p>&mdash;Eta egiaren alde deadar egingo dabenik ez dago i&ntilde;or? Gugaitik ez dau batek bere arpegirik aterako?</p>
<p>&mdash;Zei&ntilde;ek gero? Bat asi ei zan zeuen onagaitik zer edo zer esaten, bai&ntilde;a emon ei eutsen berea.</p>
<p>&mdash;Zein zan bera?</p>
<p>&mdash;Padarra.</p>
<p>&mdash;Zer egin deutse?</p>
<p>&mdash;Ill.</p>
<p>&mdash;Ill?...</p>
<p>&mdash;Bai. Lurpean sartu eben beintzat eta...</p>
<p>Danak gelditu ziran batak besteari begira zer esan ez ekiela.</p>
<p>&mdash;Uste genduan bai&ntilde;o astunago dator ekaitza &mdash;esaeban azkenean Riktrudisek&mdash;. Ez zan egun bi edo iruko trumoia guk erritik urteeran ikusi genduana, negu baltz luzearen asierea zan, bada negua bere gogortada guztiakaz iausi da Mendiola eta Euskal-Erri guztiaren gai&ntilde;ean. Eta bear bada neure erruz, neure...</p>
<p>&mdash;Zagoz ixillik, Riktrudis &mdash;esan eutsan Amandok&mdash; Portunek daukan aserrearen zarraparrada bat da guztia, eta ezin leiteke izan iraunkorra.</p>
<p>&mdash;Zarraparrada ori izango da naikua, Amando iauna, euskal lurrean ainbeste bidar ereinda dagon gorrotoaren asia erneteko.</p>
<p>&mdash;Bai&ntilde;a neuk, Iaungoikoaren lagunatsunagaz, erne ala aterako dot. Aruntz noa gaur bertatik, billatuko ditut biotz oneko gizon guztiak, danai berba egingo deutset, eta gauzak zerbait ondutea itxaron neike, Fedegaiztoko gizon kurrukari baten iritzi eta gogoari ezin leiueke iarraitu euskaldun kristi&ntilde;auak, eta ez deutse iarraituko.</p>
<p>&mdash;Bildur izateko da gero, iauna, orain Au&ntilde;emendira ioatea: ez dakizula gertau Padar gizagaisoarena.</p>
<p>&mdash;Ainbat obeto niretzat, olan balitz.</p>
<p>&mdash;Neuk lagunduko neuskizu pozik, Adalbaldo gura izan ezkero &mdash;di&ntilde;o andre gazteak.</p>
<p>&mdash;Ez, zuk ez, eta beste i&ntilde;ok bere ez: neu bakarrik ioan bear dot lenengo: bideak egindakoan besteok. Ez deitxozu, Adalbaldo?</p>
<p>&mdash;Bai, iauna. Bideak egitera neu ioango nitzateke; bai&ntilde;a indarrean, gogorrean, guda soi&ntilde;uan ioan bearko neuke, eta ori ez dot nai. Ez dot gura geiago gorrotorako apukorik ipi&ntilde;i. Bakezalea naz, badakizu zeuk, eta bakean nai neuke ioan Euskal-Errira, anaien artean legez, ezpanetan irri-barrea eta biotzean poztasun andi bat ditudala. Orretarako eguna ainbat lasterren etorriko al da. Zu eta ni, Riktrudis &mdash;iarraitu eban andreari begira&mdash; ementxi biziko gara bitartean, ekarri dituzun aide eta etxadikoakaz batera, Iaunaren legea gordeaz eta gorde eragi&ntilde;az, arrenetan beti Amandok, itxaroten daben legez, arimen irabazia izan daien. Zu ondo izango zarala uste dot: euskaldunak ementxe daukazuz, zeure lenagoko morroiak bere bai, ondasunak ugari ditugu, maite gara: zer geiago guraritu geinke lurrean? Beste zerbait opa badozu, esaidazu, Riktrudis, eta laster beteko iatzu zeure gogoa.</p>
<p>&mdash;Eskerrik asko, Adalbaldo. Geiegizkoa zara niretzat, eta zugaz ondo ez izateko bildurrik ez daukat; bai&ntilde;a neuretarrak zeuri ez ondo begiratuteak min emoten deust.</p>
<p>&mdash;Eta zer egingo deutsazu? gurea al da errua? Errua gurea balitz, orduan izango litzateke gauza mingarria, bai&ntilde;a ez dan ezkero ez daukagu zergaitik mi&ntilde;ik artu. Guk egin daigun alegi&ntilde;a euren gogamen okerra kentzeko. Eta oraintxe bat-batera otuten iat gauza bat, zuri txarto ez badeitsazu, egin geinkeana.</p>
<p>&mdash;Zer da bera?</p>
<p>&mdash;Zure Au&ntilde;emendiko ondasun guztiak Euskal-Erriko landerrentzat istea, neureakaz naikoa eta geiegi daukagu eta. Orretara ikusiko dabe zure erritarrak zure ondasunen billa ez nazala ibilli, orretara ezagutuko dabe Euskal-Erriko agintaritzien zale ez nazala. Zer di&ntilde;ostazu, Riktrudis? Zer di&ntilde;ozu, Amando iauna?</p>
<p>&mdash;Gogamen ori ederrenetakoa dala, eta asko eta asko lagunduko deustala euskaldunen biotzak zuen maitetasunera ekartzen &mdash;erantzun eban apezpikoak.</p>
<p>&mdash;Beste ondasun guztiak emoteagaz &mdash;esan eban Riktrudisek&mdash; ez dot bapere nekerik artzen, bai&ntilde;a neure gurasoen iauregia, neure iaiotetxea... Nun sartuko gara geu euskal mendira goazenean?</p>
<p>&mdash;Edonun, Amando bizi dan etxean bertan, edozei&ntilde; euskaldunek emongo leuskigun ostatuan; bai&ntilde;a ez badeitsazu, itxi; zeure guraria egitea bai&ntilde;o besterik ez dot nai.</p>
<p>&mdash;Ez neban uste neure gaizakana ai&ntilde; lotua nengoanik. Asko deitzot, Adalbaldo, guztiz asko; bai&ntilde;a zeure gogamena izan dalako eta Amandori ondo deitzon ezkero, neure etxea bere bai, dana landerrentzat izan dedilla. Ez dau Iaungoikoak aztuko nik orai&ntilde; egiten dotan doskai&ntilde; andia.</p>
        </body>
      </text>
      <text>
        <front>
          <head rend='Bold'>--><p>XVI</p><--</head>
        </front>
        <body>
<p><hi rend='Bold'>AMANDOREN LANA</hi></p>
<p>Esan eta egin, Amandok artu eban bereala Euskal-Errirako bidea, eta Iaungoikoaganako zelan arimak irabaziko zituan gogartetuaz, eta len fede bagatasunaren illunpetik Ebanjelioko argira aterariko euskaldunak zelan indartuko zituan gogoratuaz, Ama Mariari, Done Pedro eta Paulo, eta beste Iesusen lege zabaltzailleai arrenetan eta arrenetan, eldu zan Au&ntilde;emendirai&ntilde;o.</p>
<p>Bidean etorrela, aserre eta zer-esan andiak idoro zituan prankotarren artean euskaldunen kontra. Au eta ori egin ebela, bata io eta bestea zuzitu, orkoa zematu eta angoa ill, bataren gauzak erre eta bestearenak ausi eta birrindu. Neurriak artu bearko zirala basotar lotsabageen kontra, gogorrean asteko ordua zala, agintariak mendiak kiskaltzen asteko erregek zer esango eban zain egozala, norbaitzuk zerbait izan ebela euskaldun gudalariren batzukaz. Olango gauzak entzun zituan; bai&ntilde;a nun, nok eta zelan gauza garbirik ez.</p>
<p>Lenengo euskaldunak prankotarren lurreko mugetan billatu zituan, azkon eta beskonakaz, Au&ntilde;emendiko iagole edo zaintzaille legez. Ez eutsen abegi onik egin, bai&ntilde;a txarrik bere ez. Arpegirik ez emotea zan guztia: apezpikua alde batetik ikusi ebenean, beste aldetik iges egitea, agurrik egin barik.</p>
<p>&laquo;Ba! Ori bai&ntilde;o geiago ez bada &mdash;zi&ntilde;oan bere artean Amandok&mdash; toki egingo dot nik Euskal-Errian. Arpegi emongo deusten lekuetan sartuko naz, ioango naz adiskidien etxetara, eta ez ete al nabe danetatik kanpora aterako. Lenengo beintzat Uberogana ioan bear dot, eta an iakingo ditut barri guztiak garbiro&raquo;. Eta uste onegaz, Larrasorotik, I&ntilde;alatzatik, Basaburutik, Burruntsaliniatik zear Ezpeletara sartu zan.</p>
<p>Uberoren etxeko ate ondoan oles eginda lastger, mutill gazte eder batek millatsu gai&ntilde;era urten eutsan. Uberoren semea zan.</p>
<p>&mdash;Egun on,Gaixpar &mdash;esan eban Armandok.</p>
<p>&mdash;Egun on &mdash;erantzun eban besteak.</p>
<p>&mdash;Zelan gara?</p>
<p>&mdash;Bagabilz.</p>
<p>&mdash;Eta aita?</p>
<p>&mdash;Aita emen daukagu.</p>
<p>Geiagoko barik barrura eioazan artean. &laquo;Um &mdash;gogamendu eban Amandok&mdash; legorra eta illuntxoa dago Gaixpar: bestetan lango arrera onik emen bere ez daukat: ekaitzaren ondorenak izango dira: ikusiko dogu zarrak zer di&ntilde;oan&raquo;.</p>
<p>Uberoren aurrera eldu zanean, Amando, iarri bai&ntilde;o lenago, betiko arpegikera gozotxuagaz asi iakon izketan:</p>
<p>&mdash;Zelan zagoz, adiskidea?</p>
<p>&mdash;Alan alan. Txarrerakorik ez daukagu eta.</p>
<p>&mdash;Iagita zagoz beintzat, eta ni azkenengo emen izan nintzanetik ona, zer edo zer irabazi egingo zenduan.</p>
<p>&mdash;Iagita nabill bai&ntilde;a belaunetan indarrik ezin egin iat eta besoetan bere ez. Ost-ostean ioan nintzan igandean elizarai&ntilde;o.</p>
<p>&mdash;Elizarai&ntilde;o bai? Asko egin zara orduan.</p>
<p>&mdash;Asko bai obe. Zerbait, iauna, zerbait bakarrik. Asko eginda egon banintz, ez ninduan etxean billatuko.</p>
<p>Gazteak onetan, albo batean iarrita egoan tokitik, zelatazko begiakaz begiratu eutsan apezpikuari.</p>
<p>&mdash;Zergaitik ez ba? &mdash;itandu eban onek.</p>
<p>&mdash;Zerren euskaldunak etxeqan egoteko garaian ez gagozan. Ez al dozu zeuk ezer entzun?</p>
<p>&mdash;Gauza asko ez nik.</p>
<p>&mdash;Ez zenduan entzungo. Oraintxe gogoratuten naz. Zu gure Erritik kanpoetan ibilli zara zeregintxu batzukaz, eta bidezkoa izango zara gaur emen.</p>
<p>&mdash;Bidezkoa naz. Ez dakit ezer garbiro eta iakiteko ustean nator zugana. Zer darabilzue?</p>
<p>&mdash;Zer erabilliko dogu? Gudarako asmoa eta gogoa.</p>
<p>&mdash;Gudarako asmoa eta gogoa? Zergaitik bai&ntilde;a?</p>
<p>&mdash;Zergaitik, zergaitik. Euskal-Erriko Lorea eroan deuskuelako.</p>
<p>&mdash;Eta zuk badakizu eroan deutsuen edo bere gurariz ioan dan?</p>
<p>&mdash;Dana dala. Beti da txarto Sorterritik kanpora arerioakana ioatea.</p>
<p>&mdash;Zertara ioaten dan. Sorterriarentzat lagunak egitera ioaten bada ez beintzat.</p>
<p>&mdash;Ezin geinke guk prankotarren artean lagunik euki.</p>
<p>&mdash;Orretan zagoz zu bere? Benetan di&ntilde;oztazu?</p>
<p>&mdash;Orretan nago, eta bene-benetan esaten dot.</p>
<p>&mdash;Bada nik lagunak kristi&ntilde;au guztien artean euki bear ditugula di&ntilde;otsut, eta zenbat geiago eta zenbat lagunago obeto dala. Neu ioan naz Euskal-Erriko Loreagaz Ostrabentora, neuk bedeinkatu dot bere eta Adalbaldoren alkartuerea, eta ondo egin dodala eta nago.</p>
<p>&mdash;Ez egizu ori esan, iauna, edozei&ntilde; euskaldunen aurrean, danak dakie bai&ntilde;a.</p>
<p>&mdash;Edozei&ntilde;en aurrean esan nekieala uste dot, eta edonori ondo irudituko iakolakoan, gizon zuzena bada. entzuidazu esan bear deutsudana lenengo, eta zeure biotzqk emongo deustan epaiaren zain geldituko natxatzu. Riktrudis eta Adalbaldo uste-uste barik neure etxean ezagutu ziran, bereala alkar maitetu eben, eta arrezkero euren biotzak alkarren billa ebiltzan. Onak ziran biak, bata bestearentzat gisakoak, eta biak euken gurasoen baimena. Zer egingo zenduke zeuk olango gazte on bigaz, edo lagundu ainbat lasterren euren guraria bete eien; edo itxi, biak illuntasunean bizi eitezen; edo Iaungoikoak erakutsi eutsen bidetik atera, ondamendiko zorian gelditu eitezen arima eder biak? Ez deustazu erantzuten; bai&ntilde;a olango gazteai zer egingo zeunskioen badakit: lagundu al dozun indar guztiakaz, eta neuk bere orixe egin dot: lagundu al izan dotan gi&ntilde;oan.</p>
<p>&mdash;Bai&ntilde;a euren guraso eta erriak arerioetakoak diranean...</p>
<p>&mdash;Orduan obeto, Ubero adiskidea, orduan obeto. Ez da gauza on bat Erri bi baketutea? Bada arerioetako etxadi andi bat alkarturik, prankotarrak eta euskaldunak baketu al bageinkez, gauza on bat egiten dogu. Orregaitik, pozarren iakin neban Riktrudis eta Adalbaldo maite zirala, orregaitik lagundu dautset, euren ondo-izateak Errien osasuna ekarri daian. Euskal-Erriko Lorea erbestekoak ezagutu daienean &mdash;uste izan dot nik&mdash; ain bizitza on eta usain gozozkoa erabilliko dau eze, maitetuko dabe prankotarrak eta obeto begiratuko deutse Lore orren mendiari. Adalbaldo zaldun zuzen eta garbia Mendiolako alabeagaz bat egi&ntilde;ik ikusitakoan, prankotar gaztearen leialtasun egiazkoa ezagutu ondorean, urreratuko iakoz euskaldunak eta maitetuko dabe, eta ez deutse prankotar guztiai begi gaiztoakaz begiratuko. eta era orretan &mdash;uste neban nik&mdash; ainbeste gizaldian gorrotoz bizi izan diran Dierri biak adiskidetu leitekez...</p>
<p>&mdash;Nire usteak, Ubero &mdash;iarriatu eban apezpikuak&mdash; nire usteak prankotarren aldetik beteten asi dira: ikusi dabe zuen Lorea, Riktrudis, eta ezagutu dabenerako an dauke, gauza on eder maitegarria legez, baratza aberats baten erdian iarririk. Zeuek zara Adalbaldo ezagutu ez dozuenak: ez dozue ezertarako astirik artu. Ozinbelzko gizon gorrototsuaren deadar eta izutaldiak entzunda gora-goraka iagi zara; gizon on batek, Padarrak esaten eutsuen egia ez dozue aitu gura izan: oben ikaragarria egin dozue beragaz, bapere ikaratu barik; itsutuak zagoz danok, eta Iaungoikoak bakarrik daki zuen gai&ntilde;era zenbat kaltek etorri bear daben.</p>
<p>Ixill-ixillik egozan aita-semeak Amandoren iarduna entzuten, eta ez eban txitik atera; bia&ntilde;a ezagutu iakuen euren biotzetan mugidaldaren bat dabillena.</p>
<p>&mdash;Zuk ez dozue iakingo &mdash;itandu eban Amandok berak, Adalbaldo zein dan?</p>
<p>&mdash;Izen ori oraintxe artean entzun bere ez dot nik egin. Dukea edo olango andikiren bat dala esan deuste &mdash;erantzun eban zarrak.</p>
<p>&mdash;Ez zara gogoratuten zelan bei&ntilde; Aitzbarrengo eliz atarian orai&ntilde; urte bete inguru, Portunek prankotar bategaz auska edo burruka egin eban?</p>
<p>&mdash;Bai, iauna. Orduan Portunena zan errua. Prankotarra barriz guztiz Iaungoikozko gizona ei zan.</p>
<p>&mdash;Axe da ba Adalbaldo.</p>
<p>&mdash;A dala?</p>
<p>&mdash;Axe bera.</p>
<p>&mdash;Ara nondik len bere alde izan da, gaur u...</p>
<p>&mdash;Gaur bere bai: zuk ezin zeinke bei&ntilde; bere gauza zuzen baten kontra iokatu.</p>
<p>&mdash;Bai&ntilde;a Euskal-Erriaren kontra bere ez. Eta, zuk, bear bada, ikusi ez dozun ate batetik, Riktrudis eta Adalbaldoren ezkontzea Euskal-Erriaren kalterako dator. Or dago lakiua.</p>
<p>&mdash;Zeure gogamen ori agertuizu obeto, Ubero.</p>
<p>&mdash;Agertuko dot. Maite diran gazte bi alkarregaz ezkonduteari, euren eta Errien onerako bada, ez deitzot txarto, zuri entzun eta gero; bai&ntilde;a euskaldun baten aberastasun, etxe eta lurrak prankotarren eskuetan gelditzea, beti da euskaldunentzat gauza kaltegarria. Biar edo etzi.</p>
<p>&mdash;Ixildu zaite, Ubero; ez eidazu geiago iardun alperrik, badakit nora zoazan eta. Zuk eregita ikusten dozun ate orrentzat badaukat nik kisketa edo maratillea.</p>
<p>&mdash;Ia, ba.</p>
<p>&mdash;Riktrudisek Au&ntilde;emendik daukazan ondasun guztiak euskaldun beartsu edo txiroentzat geldituko dira.</p>
<p>&mdash;Milla aingeruak! Ori beste gauza bat da... Bai&ntilde;a, egia da ori gero? Riktrudisek naiko dau? Itxiko deutsa prankotarrak emote ori egiten?</p>
<p>&mdash;Egia da: neuk di&ntilde;otsut. Riktrudisek nai dau. Adalbaldok berak agindu deutsa emon daiala dana, esan-mesan gaiztoen apukoa kentzeko.</p>
<p>&mdash;Milla aingeruak! Ori alan bada, eta izango da zuk di&ntilde;ozunean, ez daukagu gudetan zergaitik asi. Geienez bere, Au&ntilde;emendik emakume on bat galduko dau; bai&ntilde;a ez lurrik eta...</p>
<p>&mdash;Ezta emakumerik bere. Euskal-Erriko alabea, euskera zalea eta euskera zabaltzaillea izango da edonun. Ara, eskontzarako berbia emo-ebanean, zer esan eustan: &laquo;naroian lekura naroiala patuak edo Iaungoikoak, euskalduna eruango nau, euskaldun biziko naz beti toki guztietan. Neugaz ioango dira erririk erri, euskal mendia, bere izkerea eta bere ekanduak. Euskerea erakutsiko dot nun-nai, nire erritarren lege zarra adierazoko dot, al dodan gi&ntilde;oan. Nire gomutea, nire adimena, nire biotza, nire izakerea, euskalduarenak izango dira beti; eta edozei&ntilde; tokitik, nire begiradarik gozoena neure mendientzat izango da, eta nire arrenik bero, sutsu eta onena euskaldunentzat eta euskeraz egi&ntilde;a&raquo;.</p>
<p>&mdash;Ez da txarto esana. Erdia egiten badau bere ez dau gitxi egingo. Nik ez nekian bada olango gauzarik eta.</p>
<p>&mdash;Orain badakizu edozei&ntilde;i esateko bere.</p>
<p>&mdash;Zei&ntilde;i gero nik, iauna, zei&ntilde;i?</p>
<p>&mdash;Etxera etorriko iatzuz zure iritxi eske.</p>
<p>&mdash;Gaixpar &mdash;deitu eban Uberok biurrera txiki bat albokera eginda&mdash; entzun dozak ik ondo apezpiku iaunak esan dituan gauzak?</p>
<p>&mdash;Bai, iauna &mdash;erantzun eban ordurarte ixillik egon zan semeak.</p>
<p>&mdash;Eta?</p>
<p>&mdash;Eta emen entzun doguzanak entzun ezkero, ezingo garala gudetara ioan.</p>
<p>Amandok begirada gozo bategaz saritu eban Gaixpar-en erantzuerea.</p>
<p>&mdash;Zuzen esan dok, mutill, zuzena az eta &mdash;esan eutsan aitak&mdash;. Bai&ntilde;a ez dok ori naikoa. Gazte asko gudarako amorratzen egongo-ituk, eu orain ordubete aizkora zorrozketan euan legez, eta guztiai gauzak zelan diran esan bear iakue. Ia gaur lagunakana ioaten azan eta.</p>
<p>&mdash;Ez deuste ezer aituko. Portunek esaten dabenera iarrita dagoz danak. Bai&ntilde;a alegi&ntilde;ik egin barik ez dogu itxi bear.</p>
<p>&mdash;Neu ioango naz agitarika dagozan tokietara &mdash;agertu eban Amandok&mdash; eta neuk egingo dautset berba.</p>
<p>&mdash;Alperrik. Ezdeutsue i&ntilde;ok bere iaramonik egingo. Zu erbestekoa zaralata, prankotarren alde zabiltzalata di&ntilde;ue. Portunek gura dabena egingo da, eta Portun zure antxi&ntilde;etako arerio okerra da barriz.</p>
<p>&mdash;Bai&ntilde;a lotsagarria ez da Portun fedegaiztokoaren azpian euskaldun kristi&ntilde;au guztiak egotea? Ez dago emen beste gizonik? Ametsuko Peru eta Etxegoieneko zalduna ill al dira? Araneder, Askonbegi, Arbide, Sasiondo, Aritzmendi, Ibai&ntilde;eta, Aialde, Otegai&ntilde; eta beste euskaldun ospetsuak zer egin dabe? Zure aita onezkero zarra dago bai&ntilde;a, ez zara, Gaixpar, zu bere Portun ai&ntilde;pako gizona?</p>
<p>&mdash;Portunen izenak beste Euskal-Erriko guztiak illunpetan daukaz, iauna. Ez da bera motel da argibakoa: azkarra da, sendoa, zala, okerra, ausarditsua, esku biak nun daukazan dakiana: atan bere, agintaririk egokiena legez ez deutsagu i&ntilde;ok begiratu emen, ainbeste gizon azkar, argi eta sendo dagozan lekuan; bai&ntilde;a egun batzuetatik onara Portun eta Portun baizen besterik ez da entzuten; berak igarri dabela, berak dakiala, berak egingo dabela, berak au, berak ori eta dana berak. Diego Etxalar, tragonarrua baizen ao andiagaz aurretik dala,danoen artean geuk iaso dogu Portun goren-gorengo mailletarai&ntilde;o, eta Portun eta gaur emengo gizon bakarra.</p>
<p>&mdash;Bada gizon orrek ez dau Euskal-Erria bide zuzenetatik eruango.</p>
<p>&mdash;Alan uste dot neuk bere orai&ntilde;.</p>
<p>&mdash;Milla aingeruak! Milla aingeruak! &mdash;zi&ntilde;uan zarrak&mdash; orain dakigun guztia lenago ez iakin bear!</p>
<p>&mdash;Orai&ntilde; dakizuen ezkero, bada, egi&ntilde; alegi&ntilde;ak egiaren alde.</p>
<p>&mdash;Bai&ntilde;a berandukoak izango dira, Amando iauna, berandukoak.</p>
<p>&mdash;Al danena al dana egin ezkero, Iaungoikoak ez deusku gieago eskatuko.</p>
        </body>
      </text>
      <text>
        <front>
          <head rend='Bold'>--><p>XVII</p><--</head>
        </front>
        <body>
<p><hi rend='Bold'>&laquo;ERBESTE&raquo;<hi rend='Italic'>-</hi>KO BIZIA</hi></p>
<p>Riktrudis Adalbaldoren etxadian prankotar emakumeai onekandu guztiak erakusten bizi zan.</p>
<p>Euskaldunak bere kontra artu zituen neurriak, eta Au&ntilde;emendiko aideak esaten zituen gauza okerrak min andia emoten eutsen biotzaren erdian.</p>
<p>Ez zan gitxiagotarako bere. Maite eban euskal mendia. Ai, zenbateraino eban maite! Bertatik urrinean bizi zanean ezagutu eban obeto Mendiolarentzat eukan maitetasuna zei&ntilde; andia zan. Ango intxaurdiak! ango arizti luzeak! Ango pagodi zabalak! Ango soloak! Ango zelaiak! Ango artaldeak! Ango errekak! ango etxetxoak! Ango bide ziorrak! Ango arriak eurak! Ango eresi gozo-gozoak! Irudimenean eukazan beti, eta ezin zituan burutik i&ntilde;undik i&ntilde;ora kendu. Bere egotordu guztietan euskal mendirantz begira geldituten zan, mendietatik pozgarrizko oiarzun eta albisteak itxarongo balitu legez... eta mendietatik noizean bei&ntilde; etorkozan oiarzun eta albisteak, negarrezko deadar eta garrasiak izaten ziran. Riktrudisek bialtzen zituan Euskal-Errira bere begiradarik bigun, gozo eta eztitsuenak... eta Euskal-Erritik biurtuten iakozan Riktrudisi arao eta birao donga eta ikaragarrizkoak. Riktrudisen biotzak: &laquo;maitea! neure maitea!&raquo; esaten eutsan Au&ntilde;emendiri... eta Au&ntilde;emendiko basoetatik erantzuten iakon: &laquo;madarikatua zu, eta madarikatuak zureak!&raquo;</p>
<p>Alan gurako eban Iaungoikoak. Eta Iaungokoak gura ebanean, arimarako ona izango zan, mingarria izan arren. Zein gurasok ez dau nai bere seme-alaben ona? Eta ez da Iaungoikoa asko dakian eta asko daikean Gurasoa? Zei&ntilde;ek bada gugaitik Berak bai&ntilde;o obeto begiratuko dau? Bagenki ziartu adiskide batek guztiz gaituala maite, ziartu iakingo genduke berak lagunduko leuskigula, eta bere eskuetan gure zoriona ipi&ntilde;i ezkero, zorionduko gendukezala. Bada guztiok daukagu gure zoriona egin leikean adiskide bat, adiskiderik onena, iakintsuena, beste i&ntilde;ok bai&ntilde;o askoz geiago maite gaituan adiskidea. Berak darabilz zeruak eta lurra; Bere mendean daukaz aingeruak, gizonak eta inpernutar guztiak, Bere agindupean bizi dira aizea eta trumoia, ekaitz, euri, txingor eta edurtza zuri-zuria; Berak esaten deutsa eguzkiari argi egin daigula, eta eguzkiak argi egiten deusku; Bere esku altsuetan daukaz zoriontasun guztietarako giltzak: dana daki, guztia al daike, maite gaitu; zeren bildur izan bear gara?</p>
<p>Olango gogarteakaz bereganduten zan Riktrudis, eta ume batek aitagan legez, Iaungoikoagan itxaropen guztiak ipi&ntilde;irik, erakidara bizi zan inguruan eukazan euskaldun guztiai erakidara bizi eragi&ntilde;az. &laquo;Datorrena datorrela &mdash;zi&ntilde;oan sarri&mdash; Iaunaren eskuetatik dator, eta ezi&ntilde; leike gure arimarako lakterik ekarri. Egin bedi beti Bere naigura donea, gure onerako da eta&raquo;.</p>
<p>Riktrudisek, bere atsakabeak errezago eruateagaitik, eta biotzak alan eskatuten eutsalako, Euskal-Erri txiki bat egin eban Ostrabenton. &laquo;Erbeste&raquo; ipi&ntilde;i eutsan etxeari izena, zerren, lurra gizonentzat erbestea dan legez, erbestea zan riktrudisentzat prankotarren erria. Bai&ntilde;a guztiz ondo tga Euskaldun bizi zan. Euskeraz itz egiten zan beti Erbesten, euskeraz arren, euskeraz ereztu, Euskal-Erriko ipui&ntilde;ak esan, euskaldunen ekanduakaz bizi, euskaldunen gisara iantzi... Arkaitz eta mendiak ez ziran agiri eze, beste gauza guztiak euskaldunak ziran Erbesten.</p>
<p>Gizon bat baeukan barriz Au&ntilde;emendiko Loreak, gizona bai&ntilde;o geiago aingeura zirudiana. Ume-umetan bere amama done Jertrudisegandik ikasi ebazan ontasun eta zuzen ibiltea bei&ntilde; bere ez zituan aztu. Lenagotik dakigun legez., iakituna zan, etxadirik andienean iaiorikoa, fedetsua, gauza artezen zalea, egiaren eskudataria, lurreko gauza guztiak gaitik okertuko ez zana; eta orregaitik erregeren iauregiko gizon gaiztoak bere bildur izaten ziran, eta zuzen-bidetik ebiltzazan danak, guztiz eben adiskide eta lagun. Ebillen tokian ebillela bere bizitza on eta garbia erakusgarri andikoa izaten zan, bai&ntilde;a batez bere etxadi barruan. an erakusten eban zan ai&ntilde;a andi bere biotz lie&ntilde;argi eta ederra, an agertuten zituan bere gurari zindo eta iaungoikozkoak. Senar maitalea, Lurreko senarren artean maitalerik bazan, bere emazteari poz bat emoteagaitik zer egin ez ekian, eta ez eban i&ntilde;oiz etxetik urtengo bere erregearen deiak nai ba&ntilde;o sarritxuago atera izan ez baleu. Etxeko guztiai, morroietatik asi eta gorengorai&ntilde;o, gauza on eta osasungarriak erakusten iardun oi eban askotan. &laquo;Ondu daiguzan bakotxak geure etxadiak, ekian esaten, eta Lurbira guztia ona izango da&raquo;.</p>
<p>Bere gauzarik ez eukan: beartsu guztientzat zabal-zabalik eukazan beti iauregiko ateak eta zenbat eta beartsuago izan etorrena, ainbat eta biguntasun geiagogaz artu oi eroan. Asko emoten eban, bai&ntilde;a emon gura ebana geiago izaten zan oraindi&ntilde;o. Ez eban begiratuten zein zan zerbaiten eske etorkona: naikoa zan lagun urkoa eta Iesusen odolagaz irabazia izatea. Zenbat erbestekok bete oi eban sabela Erbesten, zenbat arrotzek billatu oi eban itunde ona, oe biguna eta guraso baten laztan gozoa!</p>
<p>Senar-emazteak guztiz ondo etozen alkarregaz: biak ziran bardi&ntilde; bardi&ntilde;ak. Euskal-Erriko guda eta kurruketatik igeska betorren i&ntilde;oiz menditarren bat, an egongo zan Adalbaldo ate ondoan, besoak zabalik, Lege zarreko Israeltarren Guraso andiak egongo ziran eran, etxean sartu eragi&ntilde;, eta poz-pozik eukan guztiagaz laguntzeko: prankotar gizagaixoren bat ikusten bazan, gudetan zauritu eta alperrik galdua, urtengo eutsan bidera Riktrudisek, ekarriko eben iauregira, garbitu eta sendatuko eutsazan zauriak, eta emongo eutsazan erruki eta maitetasunaren agergarririk egiazkoenak.</p>
<p>Egun batean, Riktrudisek, gudetan zaurituriko prankotar bati sendagarri batzuk gozoro eta egokitasun andiagaz ipinten ziarduan, eta bien inguruan etxekorik geienak prankotarrak esaten zituan gudako gertaerak entzuten egozan. &laquo;Gogorrak dira menditarrak &mdash;zi&ntilde;uan zaurituak&mdash; euren mendietako arkaitzak bai&ntilde;o gogorragoak; mendi egaletik gora eta bera ibilteko basauntzak baizen ari&ntilde;ak; eta edozei&ntilde; iasarrirako gu baizen ausardi eta indar andikoak. Oraingo onetan Au&ntilde;emendiko euskaldun guztiak ez ei dabilz alkartuta, bai&ntilde;a, alan bere, guk, askiozaz gizon geiago izan arren, ezin dogu mendi egaletik gora igon&raquo;.</p>
<p>&mdash;Zelan ez ba? &mdash;itandu eutsen, barri geiago iakiteagaitik.</p>
<p>&mdash;Zelan? Izten ez deuskuelako. Utsune bat billatuteko asmoan edonundik asten bagara, gai&ntilde;ean ditugu beti menditarrak, leoi amorratu baten antzeaqn, eta erdiak eta geiago bidean gelditu baga aurrera ioaterik ez dago. Orai&ntilde; egun asko ez dala nintzan ni ango esetsi batean. Gaztelu baten lo apur bat eginda gero, urten genduan gaberditik laster Berriotzeko basoan goizalderako egon bear gendualata. Alde atatik i&ntilde;or ez egoala esan iakun, bai&ntilde;a edozei&ntilde; tokitan arerioak billatzen oituta gengozalako, ixillik ioatea obea izango zala esondetu euskuen. Bagoaz, bagoaz, errekarte batetik gora, ixillik ba, ixillik bear bazan. Arnasa estuaren soi&ntilde;ua besterik entzuten ez zan, edo txirristada edo larrapastada baten zaratea. Arako baten entzun genduan irrintzi bat, garbia, indartsua, luze-luzea, eta ezertarako astirik emon baga euskaldunak gure artean sartu iakuzan, otso gosestuak artaldean sartzen diran gisara. Ango oiuak! Ango deadarrak! Ango garraxiak! Ango abarrotsa! Ango burdi&ntilde; soi&ntilde;ua! ango arrien sunburrunea! Ango gizonen bilinbolakea zer-tzan! Nik ez dakit ondo zer gertau iakun bere. Arrikada bat4ek konorta kendu eustan, eta urrengo goizean errekondoko sasi tartean billatu neban neure buru adore bagea. Buru azurra ausirik neukan, orain dakutsuen legez, eta konort baga egon nintzan bitartean odol asko galdu iatan.</p>
<p>&mdash;Gizagaixoa! &mdash;esan eben entzule guztiak.</p>
<p>&mdash;Eta pozik garunak barruan neukazanean.</p>
<p>&mdash;Eta zelan urten zenduan andik? &mdash;itandu eutsan.</p>
<p>&mdash;Iagi nintzan zelanbait, oial zati bategaz lotu neban burua, al neban eran, eta pixkaka-pixkaka asi nintzan errekan bera. Gutar gizon bizirik ez zan agiri i&ntilde;on: illak bai, or eta emen, ur ertzean, sasi tartean ankaz gora, eta zugtatzen ondoan zearretara: zeintzuk ziran begiratuteko kemen eta gogorik ez neukan, ariman illuntasun andia emoten eusten eta. Banetorren erdi narraska euskaldunik billatuko ete neban bildurrez, eta &laquo;dxaust&raquo; urten eustan euskaldun batek aurreko aldera. &laquo;Galdua naz ba&raquo; otu iatan; bai&ntilde;a ez zan alan igaro. &laquo;Ez zaite ikaratu, adiskidea, &mdash;esan eustan, nire gogamena ezaguturik&mdash; euskaldunak gizon aulduakaz ez dogu ezer gura, arerioak izan arren. Zeureakgana ioan gurako dozu?&raquo; Bai, al baneu eta nun diran baneki &mdash;erantzun neban. &laquo;Neuk lagunduko deutsut, eta zure lagunak nun dagozan erakutsi bere bai&raquo; esanda, oratu eustan eskumako besapetik, eta ekarri nituan gurien etzauntzetatik urre-urrerai&ntilde;o. Eta an, ardao ontzitxu bat eskuan ipi&ntilde;ita &laquo;edan orain indarra artzeko dxangadatxu bat &mdash;esan eustan&mdash; eta agur&raquo;.</p>
<p>&mdash;Ori da, ori, gizon izatea! &mdash;zi&ntilde;uen zaurituaren entzuleak.</p>
<p>Onetan, batzuk gizon gizagaixoa palaguz beteten egozala, eta beste batzuk euskaldunen lei&ntilde;argitasuna gora iasoten ziarduela, agertu zan ate-arian Amandoren aginduakaz etorren menditar bat. Itxi eutsen guztiak prankotarrari, inguratu eben euskalduna, eta abegirik pozgarriena egin ondorean, Euskal-Erriko albisteak itanduten asi iakozan.</p>
<p>Eta zein utsa, errukarria eta doekabea dan gizona! Prankotarrak aztu zituan bereala euskaldun bati zor eutsazan eskerra, gogoratu iakon bere buruko zauria, Adalbaldoren etxean eregu guztietarako eskubidea berak bakarrik eukala otu iakon; eta, barru txarrik ez eukan bai&ntilde;a, ikusi ebanean len beretzako ziran arreta, keska eta begiruneak menditarrarentzat zirala orain, auzokoai egiten iakozan menekioak ezin eroanik egoten diran umeak legez, esan eban:</p>
<p>&mdash;Euskaldunai emen elitxakiue ai&ntilde; arrera onik egin bear.</p>
<p>&mdash;Zergaitik ez bada? &mdash;itandu eutsan Riktrudisek.</p>
<p>&mdash;Emengoak ez diralako, eta gure areriorik okerrenak diralako.</p>
<p>&mdash;Iakin eikezu, gizona, &mdash;esan eutsan Erbesteko etxekoandreak&mdash; iakin eikezu, lenengo, euskaldun au ez dala gizon gudalaria; gomutau zaite, bigarren, euskaldunen artean zagozala, eta neu bere, zeure burua sendatzen egon natxatzun emakume au euskalduna nazala; eta, azkenik, ez zaite aztu zer egin eutsun euskaldun batek, zeuk esan dozunez, zauriturik idoro zenduzanean.</p>
<p>&mdash;Bai&ntilde;a ez dira, andrea, euskaldun guztiak niri lagundu eustana eta zu langoak. Agaitik eta zugaitik neuk bere edozer gauza egingo neuke; bai&ntilde;a danakgaitik ez, zerren danak ez diran onak.</p>
<p>&mdash;Danak onak ez. Zelan izango dira bada, gizonak eta emakumeak badira? An eta emen, onak eta txarrak, neure aitak esan eustan senera. Bai&ntilde;a gauza bat esan bear deutsut: zuk erakusten dozunez, zerbait zor deutsunari gauza on bat egingo zeunskio, besteri ez. Zer izango zan zugaz gaur, errekartean billatu zenduan euskalduna zure iritxikoa izan balitz? Zer eutsun zor zuri berak? Zuganako zer zor neukan nik?</p>
<p>Ez ekian zer erantzun zaurituak. Erdi lotsaturik egoan, danak berari begira eukazan eta.</p>
<p>&mdash;Ezagutu egizu, gizona, &mdash;iarraitu eban Riktrudisek&mdash; Iaungoikoak batak bestea maitetuteko agindu eban ezkero, al dogun on guztia egin bear deutsagula edozei&ntilde;i, zuzena bada zuzena dalako, eta okerra bada zuzendu daitean; eta iaki&ntilde; eikezu gai&ntilde;era, euskaldunak prankotarren arerioak badira, prankotarrak lenago egindako dongakeriakgaitik izan leitekezala. Etxe onetan daukagun guztitik emongo iatzu aukeran, bai&ntilde;a euskaldunari egitgen iakonaren ondamuz ez zaite egon, zerren zure anaia dan eta zeure buruari beste opa bear deutsazun.</p>
<p>&mdash;Tira, tira, naikoa da iardunik, &mdash;esan eban Adalbaldok irri-barrezko arpegiagaz&mdash;. Orrek gizalegea badaki eta zauriak min emoten deutsalako zerbait esan arren, Iaungoikoaren legea iarraituten dabenetakoa da. Emoiozue nai dabena iaten eta edaten, gu, mutill eder onen aotik Amandok zer di&ntilde;oskun iakiten goiazan bitartean.</p>
<p>Olango laurkak egunero ikusi oi ziran Adalbaldoren etxean, eta iauregi bedeinkagarri atatik, amaika bidar, arerio sartu ziranak adiskide benetako egi&ntilde;ik urten oi eben.</p>
<p>Amandogandik menditarrak ekarri zituan agindu eta albisteak zertzuk ziran bai&ntilde;a? Zer izango ziran? Au&ntilde;emendik ez egoala gizonik baketuteko itxararik; geroago eta sakonagoak zirala gorrotoak; Iesusen legea gorrotoan bizi ziran arimetan ezin zala sartu; Adalbaldok erregeren iauregian egin eiala al eban guztia, prankotarrak, esetsi barik, euren buruak eta erriak zaintzen bakarrik egon eitezan geldi-geldi; ia olan bakerako biderik billatu baleban berak, Amandok.</p>
        </body>
      </text>
      <text>
        <front>
          <head rend='Bold'>--><p>XVIII</p><--</head>
        </front>
        <body>
<p><hi rend='Bold'>AGUR BAT</hi></p>
<p>Egunak ioan, egunak etorri, urteak igaro ziran onetan eta orretan. Adalbaldoren etxean iaio ziran seme eta alabak, asi ziran, eta erakutsi iakoezan erakusgarri asko eta onak. Alango gurasoak eukezan.</p>
<p>Txiki-txikitatik sartu iakoen ariman Iaungoikoaren bildur donea, iakituri guziten asiera zuzen eta egiazkoa; oi&ntilde;ez asi ziraneko, eroaten zituan aitak edo amak landerren aurrera, euren eskuakaz emon eiuen gizon eta emakume beartsuai, ianari, edari, soi&ntilde;eko edo beste osterantzeko laguntasuna; adi&ntilde;ak zerbait argitu iakoezenerako esan iakuen, aberats da txiroak, danok Iaungoiko baten seme-alabak gi&ntilde;ala, danok anaika, zerurako iaioak, Iesusen odolagaz irabaziak; adierazo iakuen aberastasunak aberatsentzat bakarrik ez zirala, ez bada geideai laguntzeko Iaunak emoniko ondasunak bai&ntilde;o; urte gitxitan irauten daben neke eta naigabezko bizitzea geunkala Lurrean ulertuerazi iakuen, eta zeruetan barriz beti-betiko poz, atsegi&ntilde;, gozotasun eta zorinak itxaroten geunkazala.</p>
<p>Eta umetan aro onagaz biotzaren erdian ipinten dan azia, erne oi da ondo, azi oi da ereti onetan, eta <hi rend='Italic'>fruitu</hi> edo alort ugariak emon oi ditu bere garaian.</p>
<p>Adalbaldo eta Riktrudisek lau ume izan zituen: gizonezkoa lenengoa, tga andrazkoak beste iruak. Semeari Mauranto ipi&ntilde;i eutsen izentzat, eta alabai, Klotsenta, Eusebia eta Adalsenda. Eguzkia bai&ntilde;o ederragoak ziran laurak, amaren itxura andikoak, euskeraz guztiz ederto ekienak, Euskal-Erriko eresi edo <hi rend='Italic'>kanta </hi>gozoen zaleak; eta bakea egiten zanean amatxoren iaiotetxea ikusi eta aitonen illoi gainean arren egitera etorteko amesetan egozan.</p>
<p>&mdash;Noiz izango da bakea, ama? &mdash;itanduten eutsan sarri txikitxoenak Riktrudisi.</p>
<p>&mdash;Bakea, alabatxoa? Iaungoikoak gura dabenean. Erregutu egiozu askotxu laster izan dedi&ntilde;.</p>
<p>Eta Adalsenda ume errubageak, bere eskutxoak baturik eta gaztai&ntilde;a margoko begi ederrak zeruruntz iasota, egin oi eban arren samur-samurra, bakea izan dedi&ntilde; gizon petral errudunen artean. Zei&ntilde; gozoro entzungo eben zeruetan bere aitona Arnoldo eta Andre Luziak, Adalsendaren arren biguna, beste gauzakgaitik izan ezta bere Euskal-Errian euren lobatxuak ikusteagaitik!</p>
<p>Bai&ntilde;a Iaungoikoak, errubagakoen arrenak entzunarren, gudakaz gizonakgana bialtzen daben zigorra Euskal-Erritik ez eban iaso nai. Urte askoan zirauen gudak eta irauteko itxurak eukezan. Ez Amandok, bere iakituri eta donetasun guztiagaz, ez Uberok eta semeak Au&ntilde;emendi&ntilde; euken izen onagaz, beste euskaldun kristi&ntilde;au askok euren gozo zintzoagaz, ez Adalbaldok prankotarren artean eukan eskubide eta agintaritza danakaz, i&ntilde;ok bere ezin eban Dierri biak kiskaltzen eukazan gudetarako sua amatau. Suak su dakar, gorrotoak gorroto barriak sortu oi ditu, esetsi bat iasarri askorren iturburua izan oi da. Orregaitik, Riktrudis ezkondu zanean Portunek zabaldu zituan txinpartetatik etorri ziran gero errientzat ainbeste kalte, ainbeste odol-erreka, ainbeste arimen ondamendi.</p>
<p>Noizean bei&ntilde; naigabe sakonak izaten zituan Riktrudisek bere biotzean, euskaldun eta prankotarren arteko guda guztien iatorria bera izan zeitekeala gogamenduten iakonean; bai&ntilde;a bere senarrak eta elizgizonak kenduten eutsen burutik bere gogartea, bada, euren eritxiz, Portunek eukazan erru guztiak.</p>
<p>Neke andiak eroiazan Adalbaldok bere, prankotar eta euskaldunen arteko gudakgaitik; bai&ntilde;a beti eukan atsegi&ntilde; bat: berak beti aserreak amaituteko alegi&ntilde; guztiak egi&ntilde; zituala gomutetia. Portunek bei&ntilde; bai&ntilde;o geiagotan adierazoten emon eutsan Adalbaldori, euskaldun batzuek bitartez, bildurti-emetzat eukala, gudara ez eioalako; baina Adalbaldok gurago eban bildurtitzat euki eiela, eta ez guda eta aserre okerrai laguntasun apur bat geiago emon. Bere eginkizun guztia zan ainbeste urtean, erregerena urrean egiaren alde itz egitea, euskaldunen alde atxakiak billatutea, bere lagun urkoai alebanerai&ntilde;o lagundutea, eta bere etxadi maiteari ondo begiratutea.</p>
<p>Bai&ntilde;a Klobis II-garrenaren mendekoa zan edozetara bere, eta bere premesi edo lokan guztiak ondo beteten ekizan zalduna. Deitu eutsan bein bere iauregira errege orrek, eta esan eutsan:</p>
<p>&mdash;Adalbaldo, Euskal-Errira ioan bear dozu.</p>
<p>&mdash;Zeuk agintzen deustazuna egiteko prest nago, iauna, neure gozozko ez dan gauzia agintzen badeustazu bere &mdash;erantzun eban Riktrudisen senarrak.</p>
<p>&mdash;Zeure zaletasunezko gauzia agintzen deutsut, iarraitu eban erregek. Noiz edo noiz euskaldunakaz darabilgun gudea amaitu nai neuke, eta zeuk zure eta Amandoren izenean sarritan esan deustazun esondea gogoraturik, erabagi dot ioan zaitezela zeu gurien artera, eta begiratu daizula prankotarrak urten eztaien bere errietatik kanpora, eta Amandok barriz zabaldu daiela menditarren artean albistea: ez dogula guk geiago euskaldunakaz gudarik nai eta baketu daitezela; bai&ntilde;a iarraitu nai badabe, bialduko ditudala neure erritar aginpeko guztiak mendira, i&ntilde;oiz izan ez dan lango triskantza gogor entzungarri bat egin daien.</p>
<p>&mdash;Noiz gura dozu, iauna, zure agindua betetera urten daidan?</p>
<p>&mdash;Ainbat lasterren.</p>
<p>&mdash;Laster izango da, bada &mdash;erantzun eutsan dukeak.</p>
<p>Adalbaldo, erregeren iauregitik urten eta bereala, ioan zan etxera, eta esan eutsan Riktrudisi erregeren agindua.</p>
<p>&mdash;Ez deitxot txarto &mdash;esan eutsan emazteak&mdash; eta nik txarto iritxita bere, zeure erregearen agindua egin bearko zenduke: bai&ntilde;a ez dozula gauza andirik egingo uste dot, gorroto matasa andiak billatuko dozuz eta. Gai&ntilde;era... nik ez dakit... neure biotza taupadaka asi iat, eta Iaunak badaki gure gai&ntilde;era zer egurrek etorri bear daben.</p>
<p>&mdash;Zer di&ntilde;ostazu, emakumea, &mdash;asi iakon Adalbaldo, bere emazteari atsegi&ntilde; eta arnasa pixka bat emoteagaitik&mdash;. Zer gura dozu nik egin bear dotan gauzea bai&ntilde;o errezagorik? Ez dozu entzun erregearen agindua daroidana, eta ez dakizu nai eta nai ez nik esaten dotana egin bear dabela prankotar guztiak? Eta euskaldunak barriz, gu geldirik gagozala ikusi daienean, eta Amandoren aotik entzuten dabenean ez dogula nai gudarik eta ez deutsegula lurrik kenduko, itxiko ditue gudetarako tresnak eta soroetako lanetara biurtuko ditue gudetarako tresnak eta soroetako lanetara biurtuko dira. Si&ntilde;istu egidazu, Riktrudis; laster ikusi bear ditugu bake donearen argi errai&ntilde;u bigun pozgarriak.</p>
<p>&mdash;Bai ete, Adalbaldo? &mdash;itandu eutsan emazteak, begi biak malkoz beterik eukazala.</p>
<p>&mdash;Bai, emakume leikorra; bai, menditar si&ntilde;istxarrekoa; bai, Riktrudis: laster naz emen bakeak egin eta gero,k eta eroango zaitut bereala zeure mendietara, zeure ariztiak ikusi daizuzan, zeure lurrari mun egin daiozun, zeure erritarrak zeruetarai&ntilde;o iaso zaiezan eurakgaitik Erbesten zer egin dozun iakin daienean.</p>
<p>&mdash;Noiz zoaz? &mdash;itandu eutsan Riktrudisek senarrari, bere iardunean arreta andirik ipi&ntilde;i baga.</p>
<p>&mdash;Ainbat lastarren esan deust erregeak, eta biar goizean goizetik urteteko asmoa daukat.</p>
<p>&mdash;Zeintzuk eroan bear dituzu zeugaz?</p>
<p>&mdash;Ez dakit, bada. Pedro Mari zarra dago eta...</p>
<p>&mdash;Orixe izango litzateke onena, bai&ntilde;a bene-benetan dago zarra: ankarik ezin iaso dau ia, eta orrek ezingo deutsu lagundu.</p>
<p>&mdash;Lope eta beste iru edo lau otsein eroango dodaz.</p>
<p>&mdash;Lope! Lope ori ez da neure naigurako morroia, bai&ntilde;a zeuk gura badozu.</p>
<p>&mdash;Gurari andirik ez daukat nik. Ostatuetan iakia billatzeko eta aukerakoa dan ezkero, bera eruatea otu iat.</p>
<p>&mdash;Ori bere egia da. Zuk zeure buruari begiratuten ez dakizu eta, bere sabela baizen beste gogamenik ez daukan gizon bat ondo etorriko iatzu alboan.</p>
<p>Gau atan Adalbaldo i&ntilde;oiz bai&ntilde;o bigunago, palagotsuago eta oniritziago egon zan bere umeakaz. Zenbat ipui&ntilde; gozo esan eutsezan! Zenbat esonde eta musu emon! Adalsenda bere umetxu txikarrena belaunen gai&ntilde;ean arturik, eta bere bekoki garbi zimur bagakoan munga, munga iagokola &mdash;Maite dozu aita? &mdash;itanduten eutsan.</p>
<p>&mdash;Bai, iauna, &mdash;zi&ntilde;oan umetxoak.</p>
<p>&mdash;Eta zein besterik?</p>
<p>&mdash;Amatxo.</p>
<p>&mdash;Eta zei&ntilde; aitatxo eta amatxo bai&ntilde;o geiago?</p>
<p>&mdash;Iaungoikoa.</p>
<p>&mdash;Neuk bere bai, aita, neuk bere bai &mdash;esaten eutsen beste umeak, belaunetatik, besoetatik eta lepotik oratuta.</p>
<p>&mdash;Danok nauzue maite?</p>
<p>&mdash;Bai, iauna, danok.</p>
<p>&mdash;Eta zei&ntilde; besterik?</p>
<p>&mdash;Amatxo.</p>
<p>&mdash;Eta zei&ntilde; aitatxo eta amatxo bai&ntilde;o geiago?</p>
<p>&mdash;Iaungoikoa.</p>
<p>&mdash;Iaungoikoa beti maitetuko dozue?</p>
<p>&mdash;Bai, Iauna.</p>
<p>&mdash;Ama eta ni illdakoan bere bai?</p>
<p>&mdash;Bai, iauna, beti.</p>
<p>&mdash;Beti Iaungoikoa maite badozue bada, danok alkarregaz zeruan egongo gara, orai&ntilde; ementxe gagozan legez, musuka eta musuka eta musuka &mdash;zi&ntilde;oan dukeak, bakotxari musu barriak emonaz.</p>
<p>Ez eben lo andirik egin gau atan senar-emazteak. Batak, ordu gitxi barru, ume eta emazte itxi eta, etxetik urri&ntilde;era ioan bear eban. Besteari, baioakon senarra, guda-gizonen artera: noiz etorriko zan? Iaungoikoak bekian, bestek ez. Olango gogamenak naikoa eta geiegi izaten dira maite diran biri euren loak kentzeko.</p>
<p>Iagi ziran urrengo goizean goiz Erbesteko morroiak lo aldi bat eginda gero, nagusi-etxekoandrak begirik itxi baga, maneau ziran guztiak, eta Adalbaldok, beregandetasuna obeto gordetearren umeen geletan sartu barik, etxetik urtetera eioanean.</p>
<p>&mdash;Agur &mdash;esan eutsan Riktrudisi&mdash; laster arte.</p>
<p>&mdash;Tira, tira &mdash;erantzun eutsan emazteak, nai eta naiezko irri-barre bategaz&mdash; goazen alkarregaz apur baten, eta gerotxoago esango deustazu agur.</p>
<p>&mdash;Bai&ntilde;a, emakumea, orai&ntilde; dagoan otzagaz...</p>
<p>&mdash;Tira &mdash;esan eutsan barriro, atarirontz bultzada bigun bat egi&ntilde;az.</p>
<p>Asi ziran danak bidean. Dukearen laguntzarako lau morroiak aurrenengo, zaldi gai&ntilde;etan, eta geldi-geldi; nagusiaren zaldia eroiala Pedro Mari atzeratxoago; Adalbaldo eta Riktrudis azkenengo, oi&ntilde;ez. Urtarrill baltzaren azkenengo egunetako goiz bat zan, oraindik eguzkiak iagiteko asmorik ez eukan, zeru aldean izarrak argi eta garbi ikusten ziran, eta lurrean illun eta otz andi egoan.</p>
<p>&mdash;Izotz andia egin dau &mdash;zirautsan dukeak emazteari&mdash; eta ez dakit nik zetarako iagi zarean.</p>
<p>&mdash;Zeu iagi ez bazi&ntilde;a...</p>
<p>&mdash;Bai&ntilde;a nik premi&ntilde;az iagi bear neban.</p>
<p>&mdash;Baita neuk bere, biotzak agintzen deust eta.</p>
<p>&mdash;Gaur niri laguntzeko esaten deutsu?</p>
<p>&mdash;Bai, biar ez deutsut lagunduko eta. ai, zeugaz ioan al banei biar, etzi eta beti, zeure arrisku guztietan lagundu daizudan. Bai&ntilde;a Ama naz eta etxea bakarrik itxita ezi&ntilde; neiteke zugaz ibilli.</p>
<p>&mdash;Ezta bear bere. Begiratu egiozu zuk etxeari, eta zaindu egizuz umeak. Egun gitxi barru biurtuko naz ni, zuk uste dozun arriskuak igaro baga.</p>
<p>&mdash;Ori nai izan daiala Iaungoikoak. Bai&ntilde;a arerioak daukazuz, eta arduratan ipinten zaitut: ez zaitekez edonungo bideetan bakarrik ibilli: gorde eikezu zeure burua Portunegandik.</p>
<p>&mdash;Bai, emakumea, bai, ez eizu bildurrik euki. Zoaz etxera naikoa da eta.</p>
<p>&mdash;Etxera bai pozik, zeu bazetorz.</p>
<p>&mdash;Bai&ntilde;a ez dakizu ezin dotana bada?</p>
<p>&mdash;Bai, badkit, eta orregaitik zeuk daroazun bidean apur bat geiago lagundu gura deutsut. Nire laguntasunik ez al zenduke gura?</p>
<p>&mdash;Riktrudis! Zure laguntasuna gura nebalako billatu zendudazan; alkarregaz bizi garan urteetan, zure laguntasunagaz atsegi&ntilde;ik asko emon deustazu; zeuk ondo dakizun legez zu zaitut lagunik lagunena eta maiteena; nire ondasuna, nire bizitzea, neure biotza eta arnasea zeu zara; bai&ntilde;a zeure irudipen eta bidebagako amesakaz biotza illundu eta arnasak kentzera ez zakidaz gaur etorri: ez da orain zure laguntasunen ordua, agur egidazu bei&ntilde;, biurtu zaitez umeakgana, eta bizi zaitez upakean, fedea eta itxaropen osoa Iaungoikoagan ipi&ntilde;irik. Bein bere etxetik ez dodala urten esan leiteke.</p>
<p>&mdash;Agur bada, Adalbaldo. Ondo di&ntilde;ozu: orai&ntilde; ez dozu laguntasun-bearrik. Agur, bai&ntilde;a ez aztu gero arduratan ibilteagaz.</p>
<p>&mdash;Ez naz aztuko. Agur &mdash;esanda, Pedro Mariri eskatu eutsan zaldia, iarri zan gai&ntilde;ean, Riktrudisi begirune gozo bat egin eutsan, eta <hi rend='Italic'>draka-draka-draka </hi>bere morroien atzetik ostendu zan dukea illuntasunaren erdian.</p>
<p>Riktrudis gelditu zan apur baten illuntasunari begira eta zaldien perra otsak entzuten, eta guztia ixildu zanean, emon eutsan nagarrari estanda egiteko zorian geldituterai&ntilde;o.</p>
<p>Pedro Marik, bere erara, gauza pozgarrizkoren batzuk esan etsazan, eta piskaka-piskaka ekarri eban iauregirai&ntilde;o. Erbestera eldu ziran ordurako eguna argitu eban, eta eguzkiak bere lenengo errai&ntilde;uak bialdu zituan Riktrudisen iauregia epeltzeko. Bai&ntilde;a ez eban ezer epeldu. Zei&ntilde; otza eta zei&ntilde; utsa eritxon bere etxeari Riktrudisek!</p>
<p>Umeak iagita billatgu zituan bere zai&ntilde;, eta euren amatxo negarrez etorrela ikusi ebenean, asi ziran danak negarrez, zergaitik iakin barik, biotzaren lege eskuturen batek agintzen dabena egi&ntilde;az.</p>
<p>&mdash;Ez negarrik, enetxoak &mdash;esan eutsen amak&mdash; ez egin negarrik: goazen Iesus onagana eta arren egin daigun aitan Adalbaldogaitik.</p>
<p>Eta kurutzean iosiriko Iesusen irudi aurrean belaunikotaurik, arrenetan asi ziran etxeko guztiak negarrari itxi barik.</p>
        </body>
      </text>
      <text>
        <front>
          <head rend='Bold'>--><p>XIX</p><--</head>
        </front>
        <body>
<p><hi rend='Bold'>MENDITAR BATEN ZANZOA</hi></p>
<p>Bitartean, Adalbaldo, bere emzteak buruan ipi&ntilde;i eutsazan arretak ezin kendurik, baoian Euskal-Erriruntz.</p>
<p>&mdash;Emazte maitalearen irudipen eta bidebagako ustea bai&ntilde;o ez da: &mdash;zi&ntilde;uan beretzat&mdash; ez diran gauzak ikusi eragin deutsaz bildurrak. Zei&ntilde;en bildur izan neiteke ni? Prankotar gudarien bildur? Ez, zerren guztiak ezagututen ditudan eta euren artean askok maite nauen. Erregeren izenean noa gai&ntilde;era, eta erregeren izenari betuste eta menegindea zor deutse guztiak. Menditarren bildur izango naz? Ez, zerren ni bake soi&ntilde;uan noa, eta nai izan ezkero, mendira zetan ioanik ez daukat: norbait Amandogana bialduagaz eginda daukat angoa.</p>
<p>Zer pozik egongo dan Amando nire albiste ona artzen dabenean! Bene benetan nik eginkizun ederra daroat. Dierri bi bataren eta bestearen garaipen eta illunketa barik baketu eta adiskidetasuneko bidean ipi&ntilde;i, kurruka eta gorrotoak kendu, batak bestea ilten diarduen besoak soloetako lanetara eroan, etxadietan upakea sartu, Iaungoikoaren legearentzat arimak irabazi. Eginkizun onetan arriskurik ez dot izango, bai&ntilde;a banituke, geidearen onerako eta Iaun Egillearen doakundeagaitik poz-pozik igaro leitekez.</p>
<p>Eta onetara ill bear baneu, euskaldun fedegaiztokoak Iesusi deutsen gorrotoagaitik illgo banindue, ainbat obeto! Olango eriotzeagaz bai irabaziko neukeala betikotasuneko sari neurribagea. A! Olango amaiera doakundez betea zei&ntilde;ek emon lekidan! Egia da, orretarako neure emazte maitea Lurbira onetan naigabez beterik itxi bearko neuke; itxi bearko nituke neure ume kutunak; bai&ntilde;a noiz arte? Bitarte andian ez, emengo egunak laburrak dira eta. Orain bere, Lurreko erregeagaitik an itxi ditut. Gauza andia litzateke Zerukoagaitik egun batzuk geiagoan iztea? Orrez gai&ntilde;era, Riktrudis emakume iaungoikozkoa da, eta Iaungoikoaren legeagaitik ill nazala iakingo baleu, laster poztuko litzateke, eta nik zerutik lagunduko neuskeo. A! Gura baleu Iaungoikoak!</p>
<p>Bere gogoketa guztiak Adalbaldori, Lopek, berarizko beste gogoketa bategaz kendu eta zerutik Lurrera erakarri eutsazan.</p>
<p>&mdash;Ugazaba &mdash;esan eutsan&mdash; ixillik zoazala eta nago.</p>
<p>&mdash;Bai ete? Mi&ntilde;a ixillik daroat, bai&ntilde;a neure adimena eta biotza berbetan doaz. Berbetea gura al zenduke?</p>
<p>&mdash;Berbetea ainbeste bere ez bai&ntilde;a...</p>
<p>&mdash;Zer bada?</p>
<p>&mdash;Etxetik ezer artu barik usten dogu eta, urdailla <hi rend='Italic'>gur-gur </hi>darabilt eta.</p>
<p>&mdash;Iatea gura zenduke. Bai al daroazue zer ianik?</p>
<p>&mdash;Iaki pixka bat badaukagu. Atsedentxu bat egin ezkero...</p>
<p>&mdash;Tira, bada: zaldietatik iatzi gaitezan, eta bide ondoan iarrita, artu daigun zerbait. Eta olango gauzetarako aukerako zarean ezkero, ostatuetan danontzat iatekoa eta edatekoa billatzeko eskubidea emoten deutsut, Lope.</p>
<p>&mdash;Ori, iauna, ederto esana da. Zure izenean eskatuta i&ntilde;on bere ez dabe ukatuko, bai&ntilde;a, ukatu arren e, Lurrean dagon iateko gauzea billatuko neuke nik, usai&ntilde;ean bere.</p>
<p>Iarri ziran danak bide ertzeko zelaitxo batean, Adalbaldok zer-edo-zer aoan sartu eban, beste morroiak gosaldu eben ederto, Lopek, berak bakarrik, danak ai&ntilde;a eta geiago gauza iruntzi zituan, eta iarraitu eutsen euren bideari bidaztiok.</p>
<p>Eguerdira artean ez zan beste iaterik izan; bai&ntilde;a, edo ardao-ontziak eriona eukan, edo edatea izan zan, bada Loperen zaldiko iarrilekutik dindilizka eroien, eta lenengo ostatuan sartu ziranean, tanta bat baga agertu zan.</p>
<p>Asko ibilli ziran gero, eta bere ipur zabalak Loperi ondo maillatu iakozan, zi&ntilde;uanez.</p>
<p>Aurrenengo ibilli zituen egunetan ez eban gudari asko billatu, bai&ntilde;a geroago eta geiago, geroagao eta ugariago aurkitu zituen, eta etxetik urten eta bigarren egunerako, Erbesteko gure gizonak Burgai&ntilde; deritxon erritxu baten ondoan egozan.</p>
<p>Burgai&ntilde;en sartu bai&ntilde;o lenago, &laquo;Mutillak &mdash;esan eban dukeak&mdash; oraintxe da garaia, eta euetako batek Euskal-Errira barrura Amandoagana ioan bear iok&raquo;.</p>
<p>&mdash;Neu ioango nintzateke pozarren, iauna, aspaldian neure erritarrak ikusteko gogoagaz nago eta, erantzun eban Lopek.</p>
<p>&mdash;Eu? Ai&ntilde; nekatua euala eta? Ia ba, onezkero ostatuetan idoro bear andirik ez dogu izango eta, ioari eu. Bai&ntilde;a ondo egin gero agindua.</p>
<p>&mdash;Bai, iauna, bai.</p>
<p>&mdash;Ardi-narru au kolkoan sartuik. Apezpiko iaunari eroaiok: irakurri daiala, eta ononzkoan albiste onak ekarri.</p>
<p>&mdash;Bai, iauna, bai.</p>
<p>&mdash;Iakirik badaukak?</p>
<p>&mdash;Aor aurreko ostatu baten gauza batzuk danontzako ustean artu dodaz.</p>
<p>&mdash;Guztiak eroiazak, bide luzea daukak eta. Guk zer iana billatuko dogu emen. Agur, eta ondo egin agindua.</p>
<p>&mdash;Bai, iauna, bai.</p>
<p>Gont-hram izeneko prankotarren nagusi andienetako bat Burgai&ntilde;en egoan. Adalbaldo nagusi orregana ioan zan, eta erregeren izenean eroian agindua agertu eutsanean, &laquo;Alde onetako gudari guztien burua ni naz, duke iauna; &mdash;erantzun eban nagusi orrek&mdash; naikoa izango litzateke, bada, erregeren izenean zer dakarzun nik esatea; bai&ntilde;a, alan bere, inguruetako beste agintari nire mendiekoak etxe onetara ekarrita, guztiai zeuk itz egitea gurako neuke. Txarto ez baderitzazu, emendik ordu bi barru geienak emen egongo dira; eta dakarzuzan agindu, eskubide eta egin-bear guztiak euren aurrean agertu zeinkez. Orretara, gudariak zer di&ntilde;oen zeure belarriakaz entzungo dozu&raquo;.</p>
<p>Nagusi orren esanari Adalbaldok ondo eritxi eutsan. gizonik ospetsuenak bereala batu zituen, erregearen gurari eta agindua zer zan esan iakuen garbiro, eta guztiak gelditu ziran burua makurturik eta berbarik esan nai ezta.</p>
<p>&mdash;Ixillik zakustaz danok. Ez daukazue i&ntilde;ork bere zer esanik? itandu eutsen Adalbaldok.</p>
<p>&mdash;Zer esanak bai, bai&ntilde;a alperrikakoak &mdash;erantzun eban Robertok&mdash;. Menditarrakaz erabilli ditugun ainbeste lan eta eki&ntilde;aldi gogorrak, eurakgandik artu ditugun ainbeste irai&ntilde;, eraso eta destai&ntilde;ak, zer erantzun andiak dakarkuz aora; bai&ntilde;a errege errege da; gure Dierriko lenengo gizon, gudari eta zalduntzat daukagu; eta berak gura badau gure franziska edo aizkorea zei&ntilde; zorrotza dan euskaldunai ondo erakutsi bai&ntilde;o len, Au&ntilde;emendiko gudari basatiak edo gu, zeintzuk garan andiagoak ondo ikusi barik, ainbeste nekaldi artuta gero, arerioai kendu geinkeon sari on baten itxaropenak galduta, emen alperrerian gelditutea, erregeren guraria bete bedi.</p>
<p>&mdash;Antxinetako adiskide Roberto; &mdash;asi zan dukea esaten&mdash; orrenbeste nekaldi eta epetasun artu ondorean, ospill eta onore baga gelditutea mingarria dana ezagututen dot; zu berbetan zagozan bitartean besteok egin deutsuezan zi&ntilde;uak, euren barru-barruko guraria ikusi eragin deuste; bai&ntilde;a badakizue guztiok, eta zuk ederto ulertarazo dozu, gure nai izatearen gai&ntilde;ean erregearena daukagula, eta erregenaren gai&ntilde;ean, di&ntilde;ot nik Iaungoiko Egillearena. Klobis II-garrenaren gudarik, erregeren mendekoak: erregeren izenean eskatzen deutsuet, bada, gure eta euskaldunen artean darabilguzan eztabaida eta esetsaldi guztiak alde batera itxi daizuezala; egun batzuetan beintzat zeuen tokietan geldi-geldirik eta bakezko arpegiakaz egon zaitezala. Neure adiskideak, neure lagun prankotarrak, neure anai maiteak, Iaungoikoaren izenean arrenez naukazue: arerioakandik aspaldietan arturiko destai&ntilde;a eta urrui&ntilde; guztiak gaurtik aurrerantzean aztu egizuez, bada Dierririk andiena eta lei&ntilde;argiena parkatuten dakiena da. Zuen Lurreko erregeak bere izen onagaitik zenbat lan eta io eta-auste erabilli dozuen badaki, eta bakotxari berea emoteko gogoan eukiko ditu: zuen eta nire zeruetako Errege maitegarriak orai&ntilde; egiten deutsazuen doskai&ntilde;i apurra betiko zoriontasun ugari neurribagakoakaz sarituko deutsue. Gogoratu zaiteze, gai&ntilde;era, luzaroko gizaldietan menditarrakaz darabilgun gudea, trema eta lelo zar bat baizen besterik ez dala gaur: eurak eta geuk danok erruak ditugula, geuk geiago eurak bai&ntilde;o, bada gutarrak ziran Euskal-Errira ioan eta lurrak ostu, gizonak ill, etxeak erre eta beste oben negargarri asko egin zituen gudarik. Bakotxari berea emon bear iako, eta bakotxari berea emotearren esaten ditut olango gauzak, ez zueri min geiago emoteagaitik. Entzu-idazue, si&ntilde;istu-idazue, zuen biotzetan benetako lei&ntilde;argitasunari toki emon eiozue, eta i&ntilde;oiz bere etxatzue damutuko.</p>
<p>Adalbaldoren esanak ez eben biotz guztietara bake eta beregandetasun osoa eruan; bai&ntilde;a erregeren guraria zalako, dukeak beste gauza bat esan artean, geldi-geldirik egongo zirala agindu eutsen.</p>
<p>Adalbaldo poztu zan onenbestegaz, eta urrengo goizean, eiz antzean, Aitz-barreneruntz landetatik zear ioatekotan oeratu zan.</p>
<p>&mdash;Biderako laguntasunik gura zenduke? &mdash;itandu eutsan lenago Gont-hramek.</p>
<p>&mdash;Bai zera; zetarako gero? &mdash;esan eban gure dukeak&mdash;. Ez da onetan euskaldun gudalaririk izango. Eta gai&ntilde;era ni bake soi&ntilde;uan nabill eta euskaldun baketsuak daroadaz neugaz.</p>
<p>&mdash;Aspaldian, egunaz, Ustarits-tik ona ez dira ikusi menditarrok. Goialdean izaten dira izatekoak. Bai&ntilde;a badaezpada bere.</p>
<p>&mdash;Ez, ez, eskerrikasko, eta agur.</p>
<p>&mdash;Agur, bada.</p>
<p>Bigaramonean ez egoan eizerako girorik. Seireun eta berrogeta amabigarreneko Otsaillaren bigarren eguna zan. Lai&ntilde;o lodi zabal batek gauza guztiak bere estalpean gorde zituan. Zerurik ez zan agiri, ibarrak eta mendiak ez ziran ikusten. Illunpetan egoan Lurra. Bidezkuok sartu ziran laster Aitz-barrengo landetara, ketan sartzen diran gizon batzuen gisan. Pinariko zugatzak bana banaka iarten iokoezan aurreko aldean, euren tartetik zeintzuk eioazan ikustera urtengo baleuke legez.</p>
<p>Pinari andi zabalaren erdian ioiazanean, Adalbaldori, nondik eta nora ez ekiala, biotza illunduten asi iakon. Ariman, zergaitik iakin baga, larritasun andi bat eukan, bere gai&ntilde;era etorkon gertaldi txarren baten pekua legez. Eriotzea pinadian ostenduta egoala ia si&ntilde;istu eban.</p>
<p>Ba! Bere epeltasuna izango zan: begitanduerea, emetasunezko bildurra.</p>
<p>Bai&ntilde;a zergaitik bildurtu bear eban berak orduan, egundo bildurtu ez zan gizona izan da? Biotzari, berak erabilli oi dituan ipui&ntilde;, ames eta gora-berak, itandutea baizen ez dago.</p>
<p>Ez ekian Adalbaldok zegaitik, baina bene-benetan ikaraz egoan. Iaungoikoaren deiren bat eta zan?</p>
<p>Irudimenak iges egin eutsan Erbestera. Riktrudisek arduratan ibilli zeiteala esan eutsan, arerioak eukazala eta. Arerioak zugazti atan bertan egon zeitekezan! Ez eban ondo egin, Gont-hramek eski&ntilde;tzean, laguntasuna ez artzea...</p>
<p>Umeak eta Riktrudis, an etxadi aldean egongo ziran, aita Adalbaldogaitik arrenetan eta arrenetan, ainbat lasterren osasunagaz eurakana biurtu zedin...</p>
<p>Bai! Arrena zan gauzarik onena: arren egin bear eban berak bere, eta gero etorkizuna betorrela...</p>
<p>Adalbaldo asi zan &laquo;Nire Iaun Iesukristo&raquo;... esaten...</p>
<p>Amaitu ebanean, beste gizon bat zan Adalbaldo.</p>
<p>Zer gertauko iakon geienez bere? Iltea? Eta iltea Iaungoikoagana ioatea bai&ntilde;o beste gauzarik zer zan? O! Gura baleu Berak nire bizitzea neure gaiztakeri guztien orderako eta Bere donearen omenerako artu!</p>
<p>&mdash;Iauna, esan eutsan morroi batek onetan &mdash;ientea dago.</p>
<p>&mdash;Non?</p>
<p>&mdash;Ementxe aurreko aldean, izketea dantsut.</p>
<p>&mdash;Ez da ardura: bakezko ientea izango da.</p>
<p>&mdash;Ez da obea, iauna, ixill-ixillik neu ionda, zeintzuk diran ikustea?</p>
<p>&mdash;Itxi eiozu, eta goazen aurrera. Iaungoikoak...</p>
<p>Adalbaldok azkenengo itzak ez zituan ondo amaitu. &laquo;Bera da! Bera da! Dukea! Prankotarra! Kristi&ntilde;aua! Lapurra! Gure alaben ostutzaillea!&raquo; Oneek eta beste olango estarri askotatik batera urtendako oin eta deadarrak entzun ziran trumoi garratz, gogor eta ikaragarri baten antzera, inpernuko gaizki&ntilde; zarrak arima bat galtzean, egingo dituen garraxiren irudira, eta Adalbaldoren gorputza ingur guztietatik iaurtiriko eun gezi eta geiagok iosi-iosi eginda itxi eben. Adalbaldo erruki garrizko &laquo;Iesus&raquo; bat esanda zalditik bera iausi zaneko, gai&ntilde;ean eban Portun, begi bietatik otsoen txingarrezko begiradea boteaz, aotik amorroaren bitza eta lerdea eriola. Dukea ordurako ondo ilda egoan, bai&ntilde;a ondo ill bagako aberea eiztariak amaituten daben legez, Portunek aizkoarakada batean dukeari burua erdibitu eutsan, eta &laquo;bei&ntilde; edo bei&ntilde; tximista orrek nire eskuetan iausi bear zenduan&raquo; esanaz, gorpuaren gai&ntilde;ean bere oin batg ipi&ntilde;irik, Ozinbelzkoak deadar egin eban menditarren zanzoa.</p>
<p>Adalbaldoren morroiei ez eutsen ezer egin, baina ikaratuta egozan danak. Portunek lagunak Riktrudisen aideak ziran, eta euren artean egoan Lope ondo ardaoz betea, barrez barrez...</p>
        </body>
      </text>
      <text>
        <front>
          <head rend='Bold'>--><p>XX</p><--</head>
        </front>
        <body>
<p><hi rend='Bold'>SAMIN GOZOA</hi></p>
<p>Suak eta iai entzungarriak egin zituen Au&ntilde;emendin Adalbaldo il zanean.</p>
<p>Zoti&ntilde;, zizpuru, illuntasun eta negar andiak eroan zituan Erbestera Adalbaldoren eriotzako albisteak.</p>
<p>Gudako egunetan alan gertau oi da: batzuen garaia, bestien menpea: alde batekoen algaratzarra, bestekoen malko-iturria izaten da beti.</p>
<p>Riktrudiseri gizon asko ioan iakozan dolamen eta errukia erakustera. Kurrukarako itzak esaten zituen danak: mendi guztiak erre eta kiskaldu, gaiztakerirako bakarrik bizi zan iente dongea bein betiko amaitu: aizkora bat iasoteko altasuna eukan guztia Au&ntilde;emendira eruan, gizon basatiai euren leize zuloetarai&ntilde;o iarraitu, eta ill danak antxe basurdeak ilten diran gisara: ori gura eben.</p>
<p>&mdash;Ez olangorik, &mdash;zi&ntilde;oan alargun gazteak&mdash;. Nire senarra bake zalea zan, bakeak egitera ioian: ez egizue, bada, bere gogoaz kontrako gauzarik egin; parkatu egiozue guztiai Adalbaldoren izenean. Orrezaz gai&ntilde;era, gogoan eduki egizue &mdash;eta au da niretzat gauzarik mingarriena&mdash;, dukea ill daben gizonak neure erritarrak eta neure aideak zirala, ni menditik ona beragaz etorri nintzalako, ezagututen ez ebelako, gizon gaiztotzat eta Euskal-Erriaren areriotzat eukelako. Bere odola gura eben; orai&ntilde; bere odolez ase dira, eta bakerako i&ntilde;oiz bai&ntilde;o bide obean billatuko dituzue. Iaungoikoaren izenean, bada, bakea egin eikezue, Adalbaldok zerutik lagunduko deutsueta.</p>
<p>Riktrudisek, Adalbaldo ill ondorean, bere eskuaren eske etorri iakozenari iaramonik egin barik, bere burua bakartadean gordeteko asmoak artu zituan. Zer emon eikeon Lurrak? Gauza andirik ez: beste gizon andikiren baten eskua, eskintzen eutsan legez, erregeren iauregian bizi izatea, egun batzuetarako ondasunak, ames baten antzera iges egiten eben iolas-pozak, eriotzako ate ondoan bakarrik itxiko eben lagunak: utsa dana, arantzartean ezerez bat.</p>
<p>Eta gai&ntilde;era Riktrudis ezin zeitekean Adalbaldogaz aztu. Bei&ntilde; emon eutsazan berari biotza, gogoa eta izatea, eta bereak bakarrik izan zeitekezan. Alperrik, bada, zaldunik ezagunenak bere esku eta ondasunak eski&ntilde;ika ioango iakozan: ez eban geiago gizonakaz ezer gura: aurrerantzean, bere izate guztia senarraren gomuteari eta Iaun Egilleari emon bear eutsan. Gelditu zedilla Lurra bere itsura utseko gauzakaz. Riktrudis baoian Iaungoikoagana; bada bekian &laquo;gizonen iauregietan urte asko bai&ntilde;o, obeto zala Iaunaren aurrean egun bat igarotea&raquo;. Lurrean eta lurtarrakaz naikoa egun igaro zituan.</p>
<p>Amandoren esonde onak iarraiturik, bada, Mauronto seme nagusia ipi&ntilde;i eban osaba lenapezpikoaren eskuetan, milla on gauza esanda gero, eta beste iru alabakaz Done Benitotarren bapilde batean sartu zan.</p>
<p>Bai&ntilde;a an sartu bai&ntilde;o lenago Riktrudisi igaroriko gauza bat emen esatea ondo etorriko da. Adalbaldo il da gelditu zan tokia bere begiakaz ikusi gura izan eban, bere senarra lenengo lurpean sartu eben tokian arren eta agur batzuk egin gura izan zituan, eta orretarako Aitz-barreneruntz ioan zan: eta an, azken agurrak esaten ezin asperturik, egun batean, eta bian, eta iruan, kurutze baten onduan belauniko, ordu luzeak igaro ebazan. Begoan bein, bakarrik ain zuzen, negarrez, zotinga eta arrenetan, beti legez, eta sartu iakon bitartean ixill-ixillik illerrira euskaldun menditar bat, Portun berbera.</p>
<p>Portun astiune andian egon zan Riktrudiseri begira, onek igarri barik. Negar egiteko gogoa etorkon euskaldun gogorrari ainbeste urtean ikusi bagako adiskide maitea ai&ntilde; negartsua billatu ebanean. Gizona barrurago sartzen asi zanean, begiratu eban emakumeak nor ete zan, eta begirada baten ezagutu eban bere arerio maitalea.</p>
<p>&mdash;Zer dakarzu zuk ona? &mdash;itandu eutsan Riktrudisek bapere ikaratu barik.</p>
<p>&mdash;Zeu ikustera etorri naz, Riktrudis, eta Au&ntilde;emendiko bideak zabalik daukazuzala esatera.</p>
<p>&mdash;Eskerrikasko, bai&ntilde;a ez daukat orai&ntilde; Au&ntilde;emendira ioan bearrik.</p>
<p>&mdash;Zeure erria ez dozu maite?</p>
<p>&mdash;Bai, bai&ntilde;a beste bat maiteago.</p>
<p>&mdash;Prankotarrena?</p>
<p>&mdash;Ez: zerua.</p>
<p>&mdash;Eta or lurpean dagoan ori maite zenduan?</p>
<p>&mdash;Biotz guztiagaz. Berari bizitzea emoteagaitik itxiko neuke neurea.</p>
<p>&mdash;Orduan orri biztzea kendu dautsenak guztiz gorrotauko dituzu?</p>
<p>&mdash;Ori ez: ez dot nik i&ntilde;or gorrotau gura. Nire senarra ill dabenagaitik egunero arren egingo dot neugaz batera zeruan gertau daitezan.</p>
<p>&mdash;Zeruan zeugaz batera? Eta nondik ioaten da zerura?</p>
<p>&mdash;Kristi&ntilde;au onak daroen bidetik.</p>
<p>&mdash;Eta zeru orretan guztiak alkar maitetuten dabe?</p>
<p>&mdash;Guztiak. Ara bazatoz, an maitetuko zaitut. Agur.</p>
<p>Riktrudisek Portuni agindu eutsana bere bizitza guztian egi&ntilde; eban. Bakartadean igaro zituan bere azken ordurarteko egunak, bere senarra ill ebenagaitik eta Euskal-Erri maiteagaitik erregututen.</p>
<p>Maillarik mailla gauza on guztietan goren-gorenerai&ntilde;o igon eban; bapildeko buru izan zan berrogei urtean, eta bere alaba eta mendeko guztiai milla onbide erakutsita gero, zeruetan sartzeko eukan gurari andi gozo gozo batek ill eban Au&ntilde;emendiko Lorea, 687-garren urtean, 74 urte zituala.</p>
<p>Bere bitartez Iaungoikoak egin zituan mirariakgaitik, Elizeak, Riktrudis il-tzanetik urte batzuetara, Altaretan ipi&ntilde;i eban, eta euskaldun askok done Riktrudisen izena iaki&ntilde; ez arren, Prantzia eta Beljikatarrak ezagutu eben antxi&ntilde;etatik zenbaterai&ntilde;o dakian zeruetatik lagunduten, eta bere izenaren onoregarritzat eliza bat eta beste bai&ntilde;o geiago iaso zituen.</p>
        </body>
      </text>
      <text>
        <front>
          <head rend='Bold'>--><p>XXI</p><--</head>
        </front>
        <body>
<p><hi rend='Bold'>GUENA</hi></p>
<p>Ara nik ikusi eta ikasitako gauzak esan, irakurlea. Bai&ntilde;a badatik zerbait geiago iakin naian egongo zarana, eta zuri deutsudan begiruneagaitk albistetxu batzuk geiago emon gura neuskizuz.</p>
<p>Amando iauna onkaiz bete-beterik, Riktrudis bai&ntilde;o iru urte lenago ilda ioan zan Iaungoikoagana, Euskal-Errian, kristi&ntilde;auak asko ugaritu zirala ikusita gero.</p>
<p>Au&ntilde;emendin bake osasungarriaren argi ederra agertu zan noizbaiten, Riktrudisen arrenari eskerrak; eta Portun, emakume donea azkenengo ikusi ebanetik laster bere erruak ezaguturik, kristi&ntilde;au egin zan, eta arako don Pablo baten gizara, zar-zarra zala bere, erririk erri ebillen Iesukristoren legea zabaltzen, bere gaztetako gaiztokeri guztiak autortuaz. Riktrudisegaz gura eban bizi zeruetan.</p>
<p>Lope Nagi errukarria, moskor andi baten ostean sormi&ntilde;ak io eta izan, berbarik egin baga.</p>
<p>Adalbaldo prankotarra eta bere seme alaba Mauronto, Clotsenda, Eusebia eta Adalsenda, laurak, bizitza on baten bitartez eriotza on batera eldu ziran, eta zeruan daukaguz orai&ntilde; gure bitartekotzat.</p>
<p>Euskaldun guztiok an gertau gaitezala.</p>
<p>Bai&ntilde;a ez daigun aztu euskaldunak garala esanda beste barik ez garala zeruetan sartuko.</p>
        </body>
      </text>
    </group>
  </text>
</TEI.2>

