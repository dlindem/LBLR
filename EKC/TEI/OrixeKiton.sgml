<!DOCTYPE TEI.2 PUBLIC "-//TEI P4//DTD Main DTD Driver File//EN"
                       "http://www.tei-c.org/P4X/DTD/tei2.dtd" [
   <!ENTITY % TEI.prose    'INCLUDE' >
   <!ENTITY % TEI.linking  'INCLUDE' >
   <!ENTITY % TEI.analysis 'INCLUDE' >
   <!ENTITY % TEI.figures  'INCLUDE' >
   <!ENTITY % TEI.XML      'INCLUDE' >
   <!ENTITY % TEI.extensions.ent SYSTEM 'http://www.tei-c.org/Lite/DTD/teilitex.ent' >
   <!ENTITY % TEI.extensions.dtd SYSTEM 'http://www.tei-c.org/Lite/DTD/teilitex.dtd' >
]>
<TEI.2>
  <teiHeader>
  <fileDesc>
     <titleStmt>
        <title>Kiton arrebarekin</title>
        <author>Nikolas Ormaetxea - "Orixe"</author>
        <respStmt>Ez dauka</respStmt>
     </titleStmt>
     <extent>35.743 hitz, 266.396 karaktere</extent>
     <publicationStmt>
        <publisher>Klasikoen Gordailua [http://klasikoak.armiarma.com/]</publisher>
        <distributor>Estrata Liburuak S.L.</distributor>
        <address type='email'>klasikoak@armiarma.com</address>
        <idno type='ota'>OrixeKiton</idno>
        <availability status='free'>Erabilpen librekoa; honoko helbidean topa daiteke (HTML, RTF eta PDF formatuetan): http://klasikoak.armiarma.com/idazlanak/O/OrixeKiton.htm</availability>
        <date>2006</date>
     </publicationStmt>
     <sourceDesc>
        <bibl>Iturria: Quiton arrebarekin, Nikolas Ormaetxea Orixe. Euzko-Gogoa, 1950/1954</bibl>
        <notesStmt><note>Iturburuen datazioa: 1950-1954</note></notesStmt>
     </sourceDesc>
  </fileDesc>
  <encodingDesc>
     <projectDesc>Euskal literaturako testu klasikoen bilduma da KLASIKOEN GORDAILUA; testu hau berorren parte da</projectDesc>
     <refsDecl>
        <p>MENTIONED etiketa egilearenak ez diren hitzak markatzeko erabili da: hitzaurreak, aipuak, iruzkinak, e.a.</p>
    </refsDecl>
     <classDecl>
        <taxonomy id='generoa'>
            <category id='G-0'><catDesc>sailkatu gabea</catDesc></category>
            <category id='G-ANT'><catDesc>Antzerkia</catDesc></category>
            <category id='G-BER'><catDesc>Bertsoak</catDesc></category>
            <category id='G-ERL'><catDesc>Erlijioa</catDesc></category>
            <category id='G-NAR'><catDesc>Narratiba</catDesc></category>
            <category id='G-POE'><catDesc>Poesia</catDesc></category>
            <category id='G-SAI'><catDesc>Saiakera, kronika, artikuluak...</catDesc></category>
        </taxonomy>
        <taxonomy id='garaia'>
            <category id='M-0'><catDesc>sailkatu gabea</catDesc></category>
            <category id='M-16'><catDesc>XVI. mendea</catDesc></category>
            <category id='M-17-1'><catDesc>XVII. mendea - 1. erdia</catDesc></category>
            <category id='M-17-2'><catDesc>XVII. mendea - 2. erdia</catDesc></category>
            <category id='M-18-1'><catDesc>XVIII. mendea - 1. erdia</catDesc></category>
            <category id='M-18-2'><catDesc>XVIII. mendea - 2. erdia</catDesc></category>
            <category id='M-19-1'><catDesc>XIX. mendea - 1. erdia</catDesc></category>
            <category id='M-19-2'><catDesc>XIX. mendea - 2. erdia</catDesc></category>
            <category id='M-20-1'><catDesc>XX. mendea - 1. erdia</catDesc></category>
            <category id='M-20-2'><catDesc>XX. mendea - 2. erdia</catDesc></category>
        </taxonomy>
        <taxonomy id='euskalkia'>
            <category id='E-0'><catDesc>sailkatu gabea</catDesc></category>
            <category id='E-BAT'><catDesc>batua</catDesc></category>
            <category id='E-BIZ'><catDesc>bizkaiera</catDesc></category>
            <category id='E-BNA'><catDesc>behenafarrera</catDesc></category>
            <category id='E-ERR'><catDesc>erronkariera</catDesc></category>
            <category id='E-GIP'><catDesc>gipuzkera</catDesc></category>
            <category id='E-GNA'><catDesc>goi nafarrera</catDesc></category>
            <category id='E-LAP'><catDesc>lapurtera</catDesc></category>
            <category id='E-NAF'><catDesc>nafarrera</catDesc></category>
            <category id='E-ZAR'><catDesc>zaraitzuera</catDesc></category>
            <category id='E-ZUB'><catDesc>zuberera</catDesc></category>
        </taxonomy>
    </classDecl>
  </encodingDesc>
  <profileDesc>
     <textClass>
       <keywords scheme='generoa'>
         <list><item>G-SAI</item></list>
       </keywords>
       <keywords scheme='garaia'>
         <list><item>M-20-2</item></list>
       </keywords>
       <keywords scheme='euskalkia'>
         <list><item>E-GIP</item></list>
       </keywords>
     </textClass>
  </profileDesc>
  </teiHeader>
  <text>
    <front>
      <docTitle>Kiton arrebarekin -- Nikolas Ormaetxea - "Orixe"</docTitle>
    </front>
    <group>
      <text>
        <front>
          <head rend='Bold'>--><p>I</p><--</head>
        </front>
        <body>
<p><hi rend='Bold'>DENUXI ETA NIKOLA</hi></p>
<p>Denuxi.&mdash; I aiz mutiko?</p>
<p>Nikola.&mdash; Ni naun. Ez al naun ezagutu?</p>
<p>D.&mdash; Neregatik bai engoken.</p>
<p>N.&mdash; I ongi lengoa ago bada.</p>
<p>D.&mdash; Ikusi ere ez diagu aspalditxo egin elkar. Zenbat urte bezala?</p>
<p>N.&mdash; Berrogei ta lau naski. Zenbat aldiz elkar ikusi ere? Amar bat aldiz eta aietan urtean bein. Orixe'ra Pestaburura urtero yoatean ikusten indudanan. Eta yoan nintzanetan bein konturatzen asi nintzan eskero, ez nizuten kasu aundirik egiten senide bakoitzari; bildurrez egoten bainintzan gurasoek etxean geldiaraziko ete ninduten. Etzianan nik nai orduko etortzen irugarren eguna, andik aldegiteko!</p>
<p>D.&mdash; Zergatik ori?</p>
<p>N.&mdash; Ez al dakin? Bi urte nitunera&ntilde;o ez omen nindutenan eraman i&ntilde;udearenetik etxera, ta orduko, nik ezaguera poliki. Ez omen nenunan etsitzen: &laquo;Au ez da gure etxea; amarengana yoan bear dut&raquo;. Yaten ere ez omen nenunan. Nork adierazi neri aitamak nortzu nitun?</p>
<p>D.&mdash; Gizagaixoa!</p>
<p>N.&mdash; Azkenean i&ntilde;udeari gaztiratu, ta an etorri omen amandre Mari-Axuntxi, ni bizkarrean eramatera. Lau orduko bidean mendiz. Oso maite nindutenan yende aiek, batez ere amonak, gerta oi dana. Askotan entzun nitenan guraso neuzkan aieri: &laquo;Guri etzaigu be&ntilde;ipein iduritzen ere, gurea ez dugunik. Geron lenbiziko aura il zitzaigunean ekarri genun bularrera. Berak ere ez du etxera gri&ntilde;a aundirik gizagaixoak&raquo;.</p>
<p><hi rend='Bold'>LEKUNBERRI'RA EDO</hi></p>
<p>Leitzako Erasoteko Bordetara yoaten nintzanero, beti lelo bera zunan Etxarri zapatariak: &laquo;Mutiko au zerea duzu&raquo;? Ta ordun berritzen zunan gertakari guzia: iru yaio gi&ntilde;ala ta azitzera ekarri nindutela; i Areso'ra eraman indutela, ta etxean azi zutena il egin zitzaiela. Nik, berriz, alako naigabe bat ba nenunan, yende on aiek guraso ez nitulako, edo ez nitula esaten zidatelako. Egiazko gurasoak guraso nitunik ez si&ntilde;estu nai. Esanago ta gutxiago. Ez di&ntilde;at oben aundirik, nere ustez. Bestalde, gurasoek naiko aur ba-zunaten: amaika ongi elduak, eta bat eldugabe yaioa..</p>
<p>D.&mdash; Beraz, anaia ba-dugula linboan?</p>
<p>N.&mdash; Aita zanak esan zidanan. Bein edo bein, pestakoan, galdegin zidatenan etxean gelditu nai al zun, eta nik ez nenunan erantzuten. Etxekoak (Uitzikoak) beti zirika pesta aurrean: &laquo;Oraingoan geldiaraziko aute&raquo;; ba&ntilde;an amona Mari-Axuntxik etzunan beraizik artzen: &laquo;Ez dute naski, gure Nikolas geldiarazten lanik izanen!&raquo;.</p>
<p>D.&mdash; Oinbeste maite induten?</p>
<p>N.&mdash; Oinbeste. Gero, eskolan aurrera nindoala-ta, esker ona ematen zidatenan. Eta, i nola gelditu intzan etxean?</p>
<p>D.&mdash; Ni ez nintxian konturatu ere. Nonbait lenago ekarri, edo ik ai&ntilde;a ezaguera ez? Oartu nintzanean, bai &laquo;Napar Beltxa&raquo; esaten zidatean, eta ordun adierazi, Areso'n azia nindutela. Iri berriz &laquo;Napar koxkorra&raquo;.</p>
<p>N.&mdash; Etzitzaidanan batere goxo par-murritz ua. Nere buruaren eder-itxusi bizia izan di&ntilde;at aspaldi artatik. Batzuk Uitzi alako erri itsa zala; beste batzuk, Orixe olako erri purtzilla zala. Nori si&ntilde;etsi? Nere buruari. Yaki&ntilde;a. Ni Uitzi'ren alde. Aitona Zimurro'k au esan oi zidanan: &laquo;Orixe'n etsitzen dunak, ipernuan ere etsiko likek. Zutik egoteko ez diran maldar aietan, negarrez urtuko aiz, gizagaixo ori, txepetxa bezala&raquo;. Amona Mari-Axuntxik, berriz: &laquo;Ikusi dituk ire anaiak Santi Kurutz egun aundiz, bata sorta-belarra bizkarrean eta bestea ardietan. Ez naski i bezala yantzirik. Uitzi'n eskola ederra emanen diagu, ta ez duk egin bearko oinbeste aztarrika.&raquo;</p>
<p>D.&mdash; Berek ere ainbeste aur eta, nola yazten induten ain ederki?</p>
<p>N.&mdash; Eskolan aurrenekoeri urtero soi&ntilde;eko osoa ematen zigutenan, eta guzieri zerbait yantzi. Ni beti soi&ntilde;eko berriz yoaten nindunan Orixe'ra.</p>
<p>D.&mdash; Nondik atera oi zun eskolak, aur guzieri yantzi zerbait emateko?</p>
<p>N.&mdash; Eskolak egin zitunaren illobak; bera ez bainun ezagutu Mariano Iriarte Osanbela. Mari Mikela izan nenunan nik lenbiziko ongille aundia. Ez al dakin? Orixe'n ikasi zunan pianoa Montes'ekin. Bai al dakin nola yoan zan ara?</p>
<p><hi rend='Bold'>MARI MIKELA IRIARTE</hi></p>
<p>Uitziko Otsanbelako alaba. Gaixoak aurretan edaten ikasi omen zunan, eta gaitz ori sendatzeko sendagai bat omen zinan, ua artu ezkero gorroto artzen baitzioten edariari.</p>
<p>D.&mdash; Zer sendagai zan ori?</p>
<p>N.&mdash; <hi rend='Italic'>Muxu-Larru</hi> izena ematen ziotenenan. Bai omen zinan sendagille prantses bat Muxu Lerrua <foreign>(Monsieur Le Roy)</foreign>, eta arengandik izen polit ori. Arekin kentzen omen zunan moxkorra gure Montes'ek. Bitartean musika irakatsi omen zionan beste zerbait eskolarekin. Orregatik edo, ni yaio nintzanean eta Uitzira eraman nindutenean, Mari Mikelak bereiziki nindunan maite. Denentzako zunan biotz ona gaixo arek.</p>
<p>D.&mdash; Eta nondik ikasi zun gure erri kaxkarraren berri?</p>
<p>N.&mdash; Montes zana Gorriti'n apaiz egona baitzan gu Iru&ntilde;ako Eliz-barrutiko gi&ntilde;ala.</p>
<p>D.&mdash; Gorriti! Gogoan zeukeat berekotxeko Matolok esan oi zuna: &laquo;Kristauak Orixe'n bizi ba&ntilde;o Gorriti'n il obe dik&raquo;.</p>
<p>N.&mdash; Zer Paris Gorriti, gero ere!</p>
<p><hi rend='Bold'>UITZI TA ORIXE</hi></p>
<p>D.&mdash; Ni Uitzin bein izan nauk i ikusten, eta ez diat ango oroipen aundirik. Etxe ederrak bai.</p>
<p>N.&mdash; Nik ez di&ntilde;at esango zein politago, ba&ntilde;a neretzako ba yun bakoitzak bere zorapidea. Nik, be&ntilde;ipein, Uitzi'ren bearra izan di&ntilde;at. Nere lenbiziko euskal-eskola gure sukalde ua izan zinan. Artaz egi&ntilde;a di&ntilde;at liburu bat: onezkero bidean din. Ango belardi, baso, ikazkin.... Igandean alaiago zinan Uitzi garai artan orain Pestaburuz ba&ntilde;o. Ezatugu di&ntilde;at ingurutxoa iru tokitan batean ateratzen: erriko enparantzan, Marieneko larrai&ntilde;ean, Irurte-Txabalean. Plazaola'ko burni bidea egin zunaten eta, agur ango alaitasuna! Lekunberritik ere etortzen zitinan igande atsaldea pasatzera.</p>
<p>Orixe'k ere ba yun bere zorapidea. Dalako Uitzi-liburu ori an egin nenunan, eta adiskide batek au esan-zidanan gure balkoiean zegola: &laquo;Emen poema ori egiteari ez diot esker aundirik ematen; neronek ere errex egin nezaken balkoi txoragarri ontatik&raquo;.</p>
<p>Zeru geiago ageri din Orixe'tik bai. Asi Errazkingo Mallotik, obeki esan Baraibar'ko ta Uarte-Arakil'go muga basotik eta Aya'ko Andazarrate ingurura&ntilde;o ba yunate begiek zer ikusi. Aralar, Urkieta, Narbaitzu, Agi&ntilde;egi. Beizama'ko basoak Albiztur, Urkizu &mdash;azpialdean egiten zetunan bertsoak Lizardi zanak&mdash;, Ernio, Zelatun, Andazarrate. Napar aldera zotzune Musairu, Unai-Garate. Zer arrano-arkaitza gure etxea! Esan dudan adiskide orrek, &laquo;Egal-Ontzia&raquo; esaten zionan; iduri baitu egan astea doala. Aldapa pikoa, zelairik ez, erriko enparantza baizik. Neguan an zegon errekondoan Lizartza, atsaldeko ordu bietarako eguzkirik gabe. Gu berriz argitan atsalde osoan, eguna aurreratu arte. Inguruz polita Orixe, etxez ez ainbeste; lurrez oso nekea lanerako. Bakartasunean bizitzeko, aukerakoa. Urte ederrik eman nenunan 1931'tik 1936'era! Bitartean aita zanaren eriotza. Etxean gertatu nintxinan. Ezaguera osoan zegonan. Arritzekoa &mdash;gaur euskeraz itsusi dana&mdash; azkenetan iketan asi zitzaionan Yesukristori: &laquo;Ator, ator lenbailen&raquo;!</p>
<p>D.&mdash; Yainkoak zerua diola gizagaixoari. Ta Uitziko aiek il al ziran? Aspaldi. Zapataria nik amasei urte edo nitula. Andik luzaro gabe ama arroxa. Aiek ere amar aur izan zetunaten, eta guziak gazterik il itxinan, bi ezik. Sukalde doakabea! Beti ubarrazkian.</p>
<p>Gaur bei bat il, bihr urde bat, urrena aur bat; azkenean aitamak. Alako yende onik ez nenunan arkituko billa ibillirik ere. Nik ere alde egin nenunan eta ez gurasoen etxera, txori galdu onek.</p>
<p><hi rend='Bold'>BI AMONA</hi></p>
<p>Amona Mari-Axuntxi, aita zapatariaren ama, oso emakume yainkozkoa zinan. Arengandik ikasia naun otoitz egiten, gaixoak etzekinan irakurtzen. Ni eramaten nindunan balkoiera, Gurutze-Bidea irakurri nezaion. Zenbat malko ixil! Nere Yainko-Bidean ez di&ntilde;at uste ark ai&ntilde;a i&ntilde;ork eragin naunik. Ua izan nenunan lenengo irakasle.</p>
<p>Beste amona Maratiste, beste sukaldekoa ama Arroxa'ren ama. Biak sukalde banatan bizi itxinan: alaba sukalde txikian nerekin eta ama aundian. Ni geienetan beste sukaldean nintxinan, zerbait yaten edo edaten. Artalde ederra zi&ntilde;atenan. Amaika Gazta-Mami ta gazura eman zidanan gaixoak!</p>
<p><hi rend='Bold'>BI AMA TA BAT ERE EZ</hi></p>
<p>Arroxa Aristimu&ntilde;o nenunan i&ntilde;ude: &laquo;Ama Arroxa&raquo;, nik egizko ama uste nuna. Ta uste ori nork kendu, oraintxe ere...! Onela esaten erakutsi zidatenenan: &laquo;Ama Arroxa ta ama Ma&ntilde;azi&raquo;. Ire ta nere amak zer-euki gutxi, ta amar aur ordurako: bi bixki aldi, irukiak, gero bakarka lau, onik yaioak. Etxera i&ntilde;uderik ezin ekarri. Orra naiko naigabea arentzat eta neretzat. Gu bion aurreko arrebak etxera ekarri al izan zunan i&ntilde;udea, ta nik ikusi nenunan ire izeneko illoba, i&ntilde;udea ba&ntilde;on ama maiteagotzen: begien aurrean baitzedukan beti.</p>
<p>Ortatik gelditu zaidan beti biotzean ezin betezko utsa.</p>
<p>Bai al dakin zer gertatu dan Suizan orain bi edo iru urte?</p>
<p>D.&mdash; Eta?</p>
<p>N.&mdash; Emazte batek bikiak ukan, etxean ez-ba&ntilde;an erdi-etxe batean. Aur oiek garbitu ta aldatzekoan bietan bat besteren amari eman, eta arena onenari. Berton ez baitaratu &mdash;ez baita ain errez yaioberrian ezagutzen&mdash; eta garbitu aurrean amak ikusi ez; berenak bezala artu. Ari orren itxinan azitzen, bata larruzuri, illegorri, bestea beltxeran. Biki ziranik ez ageri. Ik eta nik ere ez di&ntilde;agu alako antza aundirik, agoan ez bestetan. Orixe'ko Juandagireneko mutiko bikiak ere ala ditxin: bat gorri, bestea gaztain. Esaten ari nintzana, amar bat urte zitutela au gertatu: <hi rend='Italic'><foreign>Corpus </foreign></hi>egunean, ama bakoitzak aurrak prosesiora bialdu Suiza'ko uri berean. Bikien ama Bazterretik begira zegola, ara non datorren larruzuri illegoria. &laquo;Adi zak, seme&raquo; amak, eta semeak: &laquo;Ez dakit prantsesez, andrea&raquo;. Urruti gabe beste semea, lengoa bezalakoxea, etxean azia. Asten dun ama gaixoa buruan iraultzen: &laquo;Erdi-etxean trukatu ete zidaten?&raquo; Galdegin ta galdegin, alako egunetan alako tokitan nork-eta aurra izan zuten etxe artan, eta beltxeranaren amaren aztarrena artu yunate. Yoan zaizkion mutikoarekin eta etxeko airea arek ere. Argitasun guziak oro bat etortzen. Bai al dakin biki diranak zertan ezagutzen diran ziur?</p>
<p>D.&mdash; Zertan?</p>
<p>N.&mdash; Illeko gerlian. Illea ebaki ta gerlia aztarrenatu; bikiak bestek ez omen di&ntilde;ate gerli bera. Illegorri aietan ala gertatu. Yoan onen auzitara, ta seme bakoitza egiazko amarenera igorri. Ama gaixo auek ba zunaten burrukarik aski berekiko, bularreko aurrak uzten. I&ntilde;udeekin ere gertatzen baita, amak ba&ntilde;o maiteago izatea, ta aurrak orobat. Eta seme auek? Nik nere buruz irizten zionat, ba&ntilde;an etzaidan iduritzen ondo egi&ntilde;a dagonik. Noizean bein egiazko amarenera agertzea &mdash;ni Orixe'ra bezala&mdash; ederki zegon; ba&ntilde;an amar urteko mutikoak, ustez ama zutenarengandik bananeraztea, gogor iduritzen zaidan. Ama Arroxa ta ama Ma&ntilde;azi batean agertu ba'lekizkida, nor lenik musukatu? Lazgarri dun, bai; ba&ntilde;a biotza nagusi.</p>
<p>Nere bizi guziko utsaldia: bi ama ta amarik ez. Biotz zekena dutala esan zi&ntilde;adate; ez dutala biotzik. Nik zeki&ntilde;at ongi zenbat aldiz biurritu bear izan dutan. Biotz bat arkitu nai nerearen atsedenerako, aurtzaroan eta gero ere, ta arkitzen ez. Nik ere aragiz egi&ntilde;a di&ntilde;at eta amaren ordai&ntilde;a billatzen ibilli arren, umezurtz gelditu naun. Amaren musu bat etzeki&ntilde;at zer dan.</p>
<p>Lagunartea etsai izan di&ntilde;at oraintsu arte. Oraintxe asi zaizkidan esker ematen eta kutun artzen.</p>
<p>D.&mdash; Ez uan goizegi: obe dik noizbait bei&ntilde;ere ez ba&ntilde;o.</p>
<p>N.&mdash; Amaren sabelean bi etsai; zuek ere ni ala ninduzuten. Gero beste lagunarte artan?</p>
<p>D.&mdash; Zer gertatu zitzayian?</p>
<p>N.&mdash; Bego, bego...</p>
<p>Urrena, bizibearraren burruka. Beude, beude naigabe oiek..! Oraintxe asi nain bizitzen berri berri. Osasunez bei&ntilde;ere ba&ntilde;on obeki. Zartzaro polita ete datorkit? Ameriketara etorri naun, gazte nintzaken gisan.</p>
        </body>
      </text>
      <text>
        <front>
          <head rend='Bold'>--><p>II</p><--</head>
        </front>
        <body>
<p><hi rend='Bold'>AMERIKETARA</hi></p>
<p>D.&mdash; Nola gogoak eman zian Ameriketara etortzea?</p>
<p>N.&mdash; Bein edo bein kartaz esan neninan, diru-mordoxka biltzen ba'nun etorriko intzaidala.</p>
<p>D.&mdash; Beraizik bezala. Nik ez nenuan behintzat asko si&ntilde;esten.</p>
<p>N.&mdash; Neronek ere... Azkenean orregatik, biderakoa bildu di&ntilde;at eta emen natxion.</p>
<p>D.&mdash; Nola egin duk diru ori?</p>
<p>N.&mdash; Esana di&ntilde;at naski &laquo;Urte guziko Meza-Besperak&raquo; deritzaina euskerara biurtuazi didatela.</p>
<p>D.&mdash; Ta saldu da?</p>
<p>N.&mdash; Oraindik ez argitara eman ere. Oraintxe argitaratzear. Ba dakin? Nik eskuz egi&ntilde;a oinbeste ordaindu zidatenan, nik betiko eskubideak utzirik.</p>
<p>D.&mdash; Ez al enzaken diru ori gorde zartzarorako?</p>
<p>N.&mdash; Yainkoa axolatuko dun ortaz. Etxera itzuli ba'nendi, yana ta etzana nere zetunak be&ntilde;ipein, eta emen Ameriketan, osasuna ta Yainkoa lagun, nere di&ntilde;a egingo al di&ntilde;at.</p>
<p>D.&mdash; Bidean nola ibili aiz?</p>
<p>N.&mdash; Oso ongi. Bordeletik irtetean, ontziaren papar-ezurrak arkaitza igurtzi zunan. Ontzikoek, ai! Egin zunaten. Ontziak ur egiten, gutxi bederen. Itsaso asarrea zinan, edo obeki esan itsas-adarra, oraindik ez baiki&ntilde;an itsaszabalera sartu. Ura iraki&ntilde;a zegonan an ere. An egon bear egun terdi, aurrerako baimena ematen ote zuten. Buruenean, Dakar'a&ntilde;o bederen yoan zitekela. Gure itsasoa gauez igaro genunan. Eguna argitzerako Sandander'koan genitunan. Bizkai-itsas-galtzarra igarotzean, an asi zitinan zorabioka ta goraka. Ain itsaso bizirik ez genunan sumatu arrezkero Buenos Aires'a&ntilde;o. Zortzi lagun gintxinan maiean eguerditan, eta afaltzekoan bi besterik ez gintxinan agertu. Bide guzian ez nenunan izan burukomi&ntilde;ik, ez zorabiorik. Illabete osoa eman genunan Bordeletik Buenos Aires'a. Osasunerako, itsasoa ai&ntilde;akorik ez di&ntilde;at arkitu. Dakar'en beste egun terdi edo egin genitunan. An ontziari adabaki bat ezarri ziotenan, eta urik egin gabe iritxi zinan Plata ibaiera. Zer beroa Dakar'en! Eta Rio Janeiro'n? Bearrik emen euri aundia, bestela gorriak ikusteko geundenan. Zer uri zoragarria Brasil'go Uriburu au! Ametsik ere etziteken ederragorik. Donosti, Donibane, Miarritze politak ditxin i&ntilde;on politik ba'da. Orixe esan, <hi rend='Italic'>politak. </hi>Rio Janeiro eder garaia din. Munduan ez omen alakorik.</p>
<p>Berorik aundiena, berriz, Panama'n. Emen atsalde erditik biaramon goizera gelditu gintxinan. Goizean izerditan esnatu nintxinan. Lo, bai, ederki alare.</p>
<p>D.&mdash; Ormaetxear izan bear, loti, esan oi dutenez.</p>
<p>N.&mdash; Eta Buenos Aires'en? Ango bero sapa ta itsaskorra! Ez din izugarri ba&ntilde;a bai nekagarri. Bertokoek ere ezin burutu yunate. Bero ezoa. Egunez ta gauez ere ur-garaztaren azpian egon bea Lo egitea oso neke.</p>
<p>D.&mdash; Eltxorik?</p>
<p>N.&mdash; Gutartean arkakuso ai&ntilde;a. Ez ditxin lagun onak lo egiteko. Kukusorik ezbatere.</p>
<p>D.&mdash; Ik lo egingo yuan nai ta nai ez.</p>
<p>N.&mdash; Bero ta eltxo ta guzi, bost illabetetetan bi gau doi doi galdu nitunan begiak ezin itxiz. Lo ederra nenunan. Bertakoek au esaten zidatenean: &laquo;Guk ezin dugu lorik egin ainbeste gautan, eta zuk aur batek bezala&raquo;. &mdash; Ni aro guzietako landare nauzute. Berela bertakotu nintxinan.</p>
<p>D.&mdash; Eta illoba?</p>
<p>N.&mdash; Autsi egin zinan, gaizoa. Aurra illik atera, ba&ntilde;a bizirik alare. Bera ere larri zinan, ba&ntilde;an ongi gelditu din. Senar-emazteek illabeteko txangoa egin yunate Patagoni'ra, ta Maritxu oso onik etorri dun andik.</p>
<p>D.&mdash; Eta Bah&iacute;a Blanca'n?</p>
<p>N.&mdash; Illabete egin nenunan andik 72 kilometrora, Berraondo'n, adiskide batzuekin. Zer illabete ederra! Baigorriarra senarra, Bidarraitarra maztea. Onen amak puska zenbait eman zitidanan goraintzi bezala eramateko, eta aiekin yoan nintxinan. Buenos Aires'en ba&ntilde;o bero aundiagoa egiten yun ba&ntilde;an ez ain astuna.</p>
<p>D.&mdash; Luzarotxo egon aiz Buenos Aires'en.</p>
<p>N.&mdash; Ara, neska: onerako paperak antolatzen illabete terdi eman zetunat. Yoan etorri oietan egin dutan bidea onontza xuxen egin ba'nu, aspaldi aundiaz emen nintxinan.</p>
<p>D.&mdash; Neke onak artu dituk neregatik!</p>
<p>N.&mdash; Neke ai&ntilde;a protxu aterako al di&ntilde;at. Aundiena, legorrez etortzea andik Arequipa'ra&ntilde;o, tren kalaka artan. Ba&ntilde;a balio zenunan. Bolibia'ko gainzelai artara&ntilde;o, zer nekea! Ara ezkero nonbaitor. Lurralde ederrik ikusi yunat.</p>
<p><hi rend='Bold'>BOLIBIKO ZABALDIA</hi></p>
<p>Ikusgarri dun, obeki esan neretzat, entzungarri.. Zer ageri da? I&ntilde;on ba&ntilde;on ikusbitarte zabalagoa. Itxas-oboa bera txiki iduritu zitzaidanan, eta etzidanan etragin aunditasun onek ai&ntilde;a. Zer nolako mendi lotsagarriak, guk esan oi dugunez. Zer ditxin, gure etxetik ageri diran Aralar eta Ernio? Iru milla metro ta goragoan, zelai ta zelai, malkor eta malkor, elur eta elur. Ikusgarriena ango sorgi&ntilde;-argia. Goazela, goazela, trenetik urruti xamarrera, aurretik, aintzira edo itxaso bezela ikusten di&ntilde;agu lurra, ta atzera utzi-ala, lur biurtzen din. An emenka artalde batzuk, zugatzik batere ez, toki goiegiak baitira. Txoririk ere. Otzik ez, gauetan ezik. Buenos Aires'tik ateratzea, Villazon din mugan aurreneko erria. 3.500 metrotara zegon. Ementxe sumatu nenunan goi-neke pixka bat: arnas-eztu-antxa, estaziotik etzalekura. Maleta ere astun xamarra. Gau artan, yaki&ntilde;a, lo beti bezala egin nenunan, eta beste bietan ere. Biaramonagoan asi gaitun zelaiez aurrera, ta bigarren geltokira bitartean, xoragarrizko gizalan antzeko batzuk. Buztin-mu&ntilde;o batzuk, euriak bi aldetatik yanak eta iduri polit biurtuak. Nork esan esku-lan etziranik? Askotan begiratu nenunan bi aldetara, ta galdegin ere bai bertakoeri: &laquo;ba&ntilde;a, berezkoak al dira?&raquo; Ontan, Gazteluzar bat erdi eroria; arontzago Anaitegi bat; arago koru bat, Anaiak eserita Eliz-otoitza egiten ari bailiran; berela aldare bat eta aren inguruan Aingeru antzeko neskatxa batzuk, besoak altxaturik. Apaiz antz-antzeko bat ere ikusi genunan besoak zabalik itzaldian. Zer geiago? Igito erriko ormadi bezalakoak letra ez-ezagunekin. Zenbat eunka langille bear likenate lan guzi aiek eskuz egiteko!</p>
<p>Ikusi genitunan geroxago, burnibidearen bi aldetan Irurtzun'go Bi Aizpa'en gisako bi mendi, ta bertan tunela. Aurrerago ta zabalago. Aralar alako zazpi gora dauden mendiak. Noizbait, oso urrun, Andes bizkar-ezur-zuria.</p>
<p>Entzun, berriz, zer entzuten? Ezer ez. Ez zugatzen abarrotsik, ez txorien txintakorik. Txori bat bera ikusi nenunan Buenos aires utzirik, eta arrano bat. Gero ezer ez Titikaka aintzirako antxitak ikusi arte. Argentina'ko zabaldietan <hi rend='Bold'>tero</hi> txori banaka batzuk ageri ditxin, zugatzik ageri ez ba da ere: noizean bein txartaka batzuk; emen ezer ez. Obeki esan, Yainkoaren ixiltasuna ta pakea. Indio beltxeran bat kitarra yotzen, lepoa makur, bere magalean bildurik, erdi-lo, erdi-muzin, bere biotza ase naiez. Berraondo ba&ntilde;o bakarrago ta ixillago. Olako otoilekurik ez di&ntilde;at argitu. Tebaida ez di&ntilde;at ezagutzen, ba&ntilde;a guraso aiek, denik ere, ain doatsu. Zerua goien, lurra beian; ba&ntilde;o mendietatik Yainkoaren laguntza, Dabid'ek diona. An etzegon begiak itxi berrik Yainkoagan murgiltzeko. Amona Mari-Axuntxiz oroitu nintzinan.</p>
<p>D.&mdash; Zergatik artaz?</p>
<p>N.&mdash; Uitzi'ko Entzelaira mutiko lenbizikoz arekin larranbillu biltzera atera nintzanean, an ikusi nitunan, Uitzi'ko kabi txiki artatik aterarik, alderdi batean Aralar'ko malloa, ta bestean Beruete'ko, Ezkurra'ko, Leitza'ko Goizueta aldeko mendiak. Ordun esan nionan: &laquo;Zein aundi ote da mundua?&raquo;, ta, &laquo;aundiagoa Yaungoikoa&raquo; esan zidanan. Zer egaldia egi&ntilde;erazi zidan amandre arek lenbizikoa! Olako bultzara eragi&ntilde;ez, gai&ntilde;ak eman zizkidanan, ikara gabe aurrera egiteko, txorikume oni. Geroztik apika egin di&ntilde;at egaldi aundiagorik, an asita zabaldi ontara&ntilde;o. Emen arkitu nenunan nere burua, orduko ta oraingo berbera, Yainkoa bezala.</p>
<p>Noizbait ukitu di&ntilde;agu burnibidearen gai&ntilde;ena, 3.750 metro, ta zabaldi ua koskan bukatu. Bolibia'ko Uriburu dan La Paz agertu zaigun. 3.200 metrora omen zegon, aski goian; ba&ntilde;a goi artatik oso beian ageri zaigun, gau-argiz beterik, arratseko beratziak inguruan. Ez yun alderatzeko balio, ba&ntilde;a Bilbao'ko Artxanda oroitarazi zidanan andik gauez ikusirik bainago Bizkaia'ko Uriburua. Emen bi gau egin nitunan. Zer yendearen emana Elizetan! An etzegon Prantziko ta Buenos Aires'ko konturik. Indiatso beltxeran batek nere ondoan Yauna artu yun. O&ntilde;utsik zegonan, gaixoa, aietako geienak bezala. Euneko irurogei ta hamabost omen ditxin arraza ortakoak Bolibi'in. Yende mordoa beti Elizetan, egun osoan. Ala ere, Quito dun ontan nagusi. Emen ere Beltxeranak ageri ditxin geienak. Si&ntilde;estea bederen ba yunate gaixo auek. Besterik zer ekarri dite Colon'ek? Len bezain zigorpeko egotea. Bego, bego.</p>
<p>Bazkalondoan andik yauzi ta Titikaka, aintzirara bostetarako. Ba-dakin nunduan dan aintzirarik aundiena ta ederrena dala. Ordubete ezik, gauez igaro genunen, Goizeko zortzietan atera. Nork esan, itxasotik iru milla metrotara oinbeste ur? Mendiak bear yu&ntilde;ate nonbait ere!</p>
<p>Andik Arequipa'ra lenbiziko trenean. Emen bost egun gelditu nintxinan, egal-ontziaren zai. Ederki etorri ere geldialdi au sukarrarentzat. Txartela artua nenunan, eta galdu nai ez. Irten eguenan 96 bioz-pilpira netunan ontzira igotzean, ba&ntilde;an oso bioztoi arkitzen nintxinan. Guziz ederki iritxi nintxinan Santa Arrosa'ren irira. Biaramonean, nere betiko pilpirak nitunan: 53 minutuko. Santa Arrosa'ren etxea ta lore-baratza, ordun bezalaxe zeuden. Lizardi zanaren etxea ta lorebaratza gogora zidanan. Gorputz-ondarrak urrunagoko Eliza batean zeudin. Asti gutxi an egoteko, bazkalondoan artu bainezaken egagurdia Lima'tik Guayaquil'a. Onera gauez iritxi, ta goizean aski goiz ontzira berriz ere, Quito ontara&ntilde;o.</p>
<p>D.&mdash; Ez al duk geiago goi-mi&ntilde;ik sumatu bide oietan, eta emen ez al duk sumatzen?</p>
<p>N.&mdash; Ez ta batere.</p>
<p>D.&mdash; Nik bai oi diat noizean bein, emen La Paz bezain gora ez ba'gaude ere.</p>
<p><hi rend='Bold'>BERROGEI EGUN</hi></p>
<p>N.&mdash; Utziko al di&ntilde;ate nerekin bakarrik yarduten?</p>
<p>D.&mdash; Berez zortzi egun, goiz ta atsalde, biok bakarrik oraintxe bezala. Bear ba'da geiago, ain urrundik etorri aizelako Emendik norako asmoetan aiz?</p>
<p>N.&mdash; Guatemala'ra. Itz eman zionat Zaitegi yaunari, ondo xamarrean nai baininduke lanerako.</p>
<p>D.&mdash; Beraz, etxerako asmorik ez?</p>
<p>N.&mdash; Oraingoz ez. Guda sortu baledi ere non emen ba&ntilde;on obeki?</p>
<p>D.&mdash; Egia.</p>
<p>N.&mdash; Naiz Guatemala'n naiz El Salvador'en egin omen zezakenat nere bizi guziko lan aundia, Zaitegi'ren adiskide batzuen etxean.</p>
<p>D.&mdash; Ederki. Nondik oinbeste adiskide?</p>
<p>N.&mdash; Yainkoak sortzen zetunan emenka. Bestera esan, Bera agertzen din olako ta alako lagun urkoetan.</p>
<p>D.&mdash; Eta zer lan duk ori?</p>
<p>N.&mdash; Luzetxo uke yardun ontarako, ta urrengoan irauliko di&ntilde;at. Labur esan: ARGI-ERRI yun izena, ots, Kristau-erri osoa, beste itz batez, eliza: zeruko Eliza, Garbitegikoa, lurrekoa, ta gero, zearka bederen aurren linboa, bataiagabeen autegia.</p>
<p>D.&mdash; Ipernua ez al duk arrotu bear?</p>
<p>N.&mdash; Zerbait. Ikusi ere egin di&ntilde;at Europa alde artan, Naparroa Gipuzkoetan. Garbitegia ere bai, Prantzi alde artan. Oietaz ere zerbait esan bearko yunat, ik ere ango berri xuxenik ez baitun yakingo, zabaldu diran gezurrekin. Itz aspertu batzuk egingo zetunagu denetaz.</p>
<p>D.&mdash; Noiz arte agoke, emen?</p>
<p>N.&mdash; Illabete be&ntilde;ipein. Bear ba'da berrogei bat egun. Andik aurrera, astean bein bestetan elkar ez ikuste ezkero, alperrik egotea yunat emen.</p>
<p>D.&mdash; Ala duk, izan ere.</p>
<p><hi rend='Bold'>ARGI-ERRI</hi></p>
<p>N.&mdash; Esan bezala, otson nere lanik aundienaren burubidea: Nik nere barrenean arkitzen zetunat, nolabait, diranak oro: zeru deritzaion atsegindegia, ta ipernu edo o&ntilde;azetegia ere.</p>
<p>D.&mdash; Nola ori?</p>
<p>N.&mdash; Ebangelioan au irakurtzen di&ntilde;agu: &laquo;aur auen Aingeruak, zeruko Aitaren aurpegia ikusten ari dira beti&raquo;. Ortaz aur oien Aingeru Zaindaria, aur aien Zaindari zegon bezala, berebat zeruan zegonan beti, Aitaren aurpegiari begira, atertu gabe. Gure Aingeru Begiralea ere zergatik ez?</p>
<p>D.&mdash; Zerua mundu ontan gurekin ote daukagu bada?</p>
<p>N.&mdash; Zerukoak bai, be&ntilde;ipein, beren toki bereizia baldin ba dute ere.</p>
<p>D.&mdash; Nolatan?</p>
<p>N.&mdash; Yainkoa orotan zegon. Gorpuzki diranetan ere, zenbait aldiz gertatu izan dun, gorputz bat une berberean bi tokitan arkitzea. Mirariz, yaki&ntilde;a. Ala Liguori ta Loiola. Beraz, gorputzik ez dutenak, gogaki diranak, zergatik ez une berean bi tokitan egon? Are geiago. I ta ni, gorputzez Quito'n arkitzen gatxin. Orain Orixera yoateko tartetik pasa bearko genuken; ba&ntilde;an iduripenez, gogoz, an geuden une bereon, nai ba dugu. Gogoeman gu bataiatu ginduteneko Eliza. Ez di&ntilde;agu tarte ori igaro bearrik ez iduripenez, ez gogoz, emen gaudela bietan arkitzeko. Gure otoitza ere irixten dun ara&ntilde;o, etxekoen alde ari geranean. Zergatik ez Aingeruki naiz deabruki bat una berean bi tokitan gertatu?</p>
<p>D.&mdash; Etzegok oro oker asmatua.</p>
<p>N.&mdash; Dana dala, Aigeruak emen arkitzen dirala millaka, zeruan dauden berberak, alegia, Liburu Santuetan irakurtzen di&ntilde;agu. Belen'go artzaieri agertu zitzaizkiela yaki&ntilde;a dun <foreign>(Lc. II, 13)</foreign>; Zakarias apaizari agetu zitzaiola ere bai, lurrinketan arizala, aldarean. <foreign>(Lc. I, 11)</foreign>. Baru-mendian Yesukristori serbitzen ari zirala ere bai, deabruak andik aldegin zuenean. <foreign>(Mc. I, 13)</foreign>. Meza Nagusian, lurrinketakoan, Yondoni Mikel Aingerua aldare eskui&ntilde;ean esan oi yun apaizak; Sagara ondoan Aingeru bati agintzen zaion, opari ua eraman dezala Yainkoaren zeruko aldarera. Illobia bedeikatzen dutenean, ango Aingeru Bergiralea aipatzen yunate. Ez el yunat arrazoirik aski, zerua emen ere ba dagola, aldez aldez be&ntilde;ipein esateko?</p>
<p>D.&mdash; Eta ipernua?</p>
<p>N.&mdash; Azken-auzi ezkero bere toki bakara izangu dun arren, artean, beintzat emen ere ba dagola esan zezakenagu.</p>
<p>D.&mdash; Olakorik!</p>
<p>N.&mdash; Ebangelioak berak zion, gure Yaunak deabru asko aterazi zitula gorputzetatik. Orain ere an emenka ba ditxin deabrudunak. Ez, emen ez ba'lebiltza. Talde osoa ere aizatu zunan Yaunak bakarrarengandik. <foreign>(Mc. V, 9; Lc. VIII, 30.)</foreign> Itsusiena, berriz, Yudas'i agotik sartu zitzaiola, Yaunak Berak eman zion ahamenaren atzetik. <foreign>(Io., XIII, 26.)</foreign> Gure aingeru gaiztoa ere guregan arkitzen dun, okerrera deitzen gaitunean. Yainkoak Berak au esan yun San Paul&eacute;n bidez: gogaki gaizto oiek aizean bizi dirala. Ta Meza Ondoko otoitzean Leo XIII'garrenak: &laquo;aiza etzazu ipernura Satan eta munduan aron dabiltzan aingeru gaizto oiek&raquo;.</p>
<p>D.&mdash; Nola ordea Aingeru ta deabru, zeru ta ipernu elkarrengandik ain bertan, eta, ala esan, batean?</p>
<p>N.&mdash; Etzion axolarik. Berez, eta si&ntilde;eskizunak esaten diguna zapuztu gabe, ez al litezken egon toki berean edo urruti gabe? Ebangelioan berriro. &laquo;Il zan Lazar eskalea, ta Aingeruek Abrahan'degira eraman zuten; il zan aberats Sabeldarraio ere, ta ipernuan pulunpatu zan. An o&ntilde;azetan zegola, begiak yasorik, Abrahan ikusi zun urrun, eta Lazar aren atsedenguan, eta oiuka au esan zion:&raquo;Aita Abrahan, erruki zakida, ta bial idazu Lazar, beatz muturra uretan uki dezala nere mingai&ntilde; au ezotu dezan; o&ntilde;azez bainago gar auetan&raquo;. Eta Abrahan'ek ari: &laquo;Seme, oroi adi ire bizian ondasunak artu ituala; Lazar'ek berriz, gaitzak. Orain ordea, pozetan zegok, eta i o&ntilde;azetan. Zuen eta gure tartean leize aundi bat zagok i&ntilde;aurria; emendik orrara ta ortik onara igaro nai dunak ezin baitezake&raquo; Ona emen Abrahandegitik ipernura izketan, oiuka bederen. Eta ikusbegian ga&ntilde;era, ausaz urrun-ikustez. Oraingo urrun-ikuste ta urrun-entzute auek, eman dezagun zerbait olatsu zirala an batetik bestera.</p>
<p>Makurrena <hi rend='Italic'>egoera </hi>din: batzuk atsegi&ntilde;etan, besteak o&ntilde;azeetan daudela, gu emen egon oi geranez; batzuk eztaietan, besteak illetan, naiz elkarregandik urbil egon eta elkarrekin bizi. Ta ipernuan ez yu&ntilde;ate o&ntilde;aze gutxi izango, zerukoen atsegin betea urrundik ikusiz edo sumatuz, aberats arek bezala.</p>
<p>D.&mdash; Gauzak itxura yuk.</p>
<p>N.&mdash; Ez di&ntilde;at nik sinest-egi bezala ematen, Ekizak esanaz bestera; ba&ntilde;a neri asko laguntzen zidan asmakizun eder onek, kristau-bizirako.</p>
<p>D.&mdash; Arkitu ote litezke une berean guregan Aingeru ona ta gaiztoa?</p>
<p>N.&mdash; Ez uke arrigarri; ba&ntilde;a naiago di&ntilde;at txandaka iduritaratzea, batak edo besteak eragiten gaitunean. Alaxe Yesus Bera ere txandaka artu zi&ntilde;atenan: aingeru gaiztoak zirika, ta, arek aldegin zunean, Aingeru askok agurka. Egon ere batean zeuden guregan, anima ta Yainkoa nastu gabe. Zergatik ez litezken egon bi aingeru oiek ere? Norbaitek esan yun, eta ez edozei&ntilde;ek, gorputz bakarrean deabru-talde osoa zegola. Norbait berorrek dionez, gogaki bakoitzak gorputz osoa artzen omen yun; ortaz, ez dun belarri-mingarri, une berean guragan asko arki ditezkela aitortzea.</p>
<p>D.&mdash; Ortaz, zeru-ipernuak toki berean ez egonik ere, urbil daudela esan ote diteke?</p>
<p>N.&mdash; Mundu ontan bai nere ustez.</p>
<p>D.&mdash; Noiz eta non gogoak eman zuian ori ola zitekela?</p>
<p>N.&mdash; Salomon'en Zugurtasun Liburua irakurtzen ari nintzinan XVIII'garren atalean. Ikus zer diagon: &laquo;Gaiztoek (igitoek, alegia) erri santua (israeldarra) beren mende zeukatelakoan, illunaren katez eta gau luzez loturik, tellatupeetan gelditu ziran, Yainkoaren axolapetik iges. Eta oben illunetan gorderik zaudelakoan ezin-oroi illunarenpean sakabanatu ziran, latz-ikaraz arrigarriro nasturik. (Igito'ko amar izurri aietaz yun yarduna, eta emen illuntasun aundi artaz). Barnean zeduzkan aitzulo arek ere etzeduzkan ikara gabe. An sortzen zan so&ntilde;uak larria sarrerasten zien. Iratxo bildurgarriek dardar zeragiten. Surik bizkorrenak argirik ezin eman zien. Izarren dirdai garbiak ere ezin argiarazi gau lazgarri ua. Bat-bateko sugarra agertzen zitzaien bildurgarri. Ezi&ntilde;-ikusizko aurpegi baten bildurrak artzen zitun, ikusi litezkenak okerrago lirakelakoan. Ga&ntilde;era, aztien irriak eta istak...</p>
<p>Gaixo zeuden anima aieri bildur-ikara kendu lieketela esaten zutenak berak, bildurrez beterik zeuden parragarri, gaitz aekin berarekin. Ikara zezazken iratxorik ez baizan ere, eizeen arontz-onontzak, eta sugeen xixtuak erasanik, ikaraz iltzen ziran. I&ntilde;ork itzuri ez dezaken aizea ere, ez omen zuten sumatzen. Gaiztakeria bildur izaki, gaitzesteko bera atera oi da lekuko. Barne kezkatua, gauza gogorren bildur da beti, izan ere, bildurra laguntza-uste ustela besterik ez baita. Ta barneko itxaropidea aulago danean, aundiago du kezka, o&ntilde;azetan zergatik ote dagon. Lo berean zeudeneri, barnenetik gai&ntilde;enera zetorkien gau ezin-yasan ua,, batzutan izukari-bildur zitzaien; besteetan erio-zori; ezusteko ta sosteko ikara baitzetorkien. Ga&ntilde;era, aietako norbait erori ba'zedin, burni gabeko giltzape artara sarrerazten zuten. Nekazari, naiz artzai, naiz zulaketan ari dan norbait atzematen banzun, ezi&ntilde;itzurizko bearra yasanerazten zion. Illunaren kate berak zeduzkan bildurretan denak. Aize-ziztua, naiz zugasti itsuko txori-txinta xamurra, naiz basa-eizeen marru lodia, naiz mendi ga&ntilde;etik zetorren olartzuna, bildurraren bildurrez erio-agin zitzaien.</p>
<p>Alare, lurbira osoa argi garbitan zegon, eta gizonak ez zun eragozpenik lanerako. Aiek bakarrek (igitoek), zuten gau astuna gai&ntilde;ean, gero etorriko zitzaien illunpearen antza. Ortaz, berak ziran beren buruentzat, illunpe ua ba&ntilde;on astunago.</p>
<p>Zure santuek ordea, (israeldarrek) argi betea zuten, Yauna. Auen mintzoa entzuten zuten (igitoek) ba&ntilde;en aurpegirik ez ikusten <foreign>(Sap. XVII-XVIII)</foreign>.</p>
<p><hi rend='Italic'>Gero etorriko zitzaien illunpearen antza, </hi>esan yun. Ez al din au, mundu ontako gaiztoen eta ipernutarren idurikizun egokia?</p>
<p>D.&mdash; Alaxe duk. Gaiztoen ikara ta illuntasuna.</p>
<p>N.&mdash; Eta toki berean, era berean, anima zintzoen eta zerukoen argitasuna. Lurralde osoa zoar zegola zion, lanerako moduan. Eta igitoak illunbetan.</p>
<p>Alaxe geuden gu beste mundokoen ariora. Emen yu&ntilde;agu burruka Aingeru on eta gaiztoen eta Yainkoaren aurrean, aiek ikusten gaitutela, ta guk ikusten ez ditugula. Yondone Petirik diona: &laquo;Etsai deabrua inguruan ari zaizue, leoi orroduna antzo, nor iretsiko&raquo;. Dante'k ba&ntilde;on obeki adierazi yunate bai Salomon'ek bai Yob'ek eta Liburu Santuek, mundu ikus-ezi&ntilde; oiekin dugun artu-emana. Ikuskari gakien munduari, Aingerueri ta gizoneri S. Paul'ek diona. Gerta-iduri au gertaberritzen di&ntilde;agu kristauak, zeruko ta ipernuko aingeru oiek aurrean dauzkagula. Gaizki esana zegon gertirudi, beti gertakizun baita, ta bakoitzak gertarazi bear baitu bere barnean, mendez mende, gizaldien azkenera&ntilde;o.</p>
<p>Emen ere osi&ntilde; aundia zegon <hi rend='Italic'><foreign>&laquo;chaos magnum&raquo;. </foreign></hi>Urrun eta urbil, Igito-errikoak bezala. Gure begi onek, soi&ntilde;ua bertan daukala urruti zeukan, ez baitu entzuten; belarriak, margoa bertan daukala, urruti zeukan, ez baitu ikusten. Berebat, batzuk ikusten ez duguna besteek ikus zezakenate. Aldare inguruan millaka dauden aingeru oiek ere zeruan zeuden, ez erbestean; guri zirika ari zaizkigun deabruak ere ipernuan zeudin. San Agusti&ntilde;ek, oker ez ba'nago, bi ipernu ipi&ntilde;i zetunan; bata mundu onen azkenera&ntilde;okoa, bestea erabatekoa, ordutik aurrerakoa. Edo bi tokitan, behintzat oraingoa.</p>
<p>D.&mdash; Gero toki bereizia izango ba-dute ere, edota, zenbait aingeru on eta gaizto in-guran dauzkagula, beste ga&ntilde;erako aingeruek beti egongo diran tokian ote daude oraintxetik?</p>
<p>N.&mdash; Yoan eta billa! Orratz baten muturrean bai omen zegoken zeru osoa, gorputzak ezik. Orain bi gorputz ba daudela ba-zeki&ntilde;agu beintzat, eta aiek egiten yunate zeruaren erditokia, eta aien inguru zeudeken aingeruki diranak. Yesukristo, zeruko dirdai berarekin ez ba da ere, emen aldareetan dagola bazeki&ntilde;agu. Eta zertako asmatu millaka ta millaka ageri diran izar oiek ba&ntilde;o gorago? Garaitu dutenen zeru-Eliza orrek non ote yun, neska burrukan ari geran lur-Eliza, onekin ai&ntilde;a yoan-etorri? Oinbeste Elizetan Yesukristo Berbera, eta oinbeste anima gaixo, aien kemena artu-zai gaudela! Garbitegi deritzaionaren Eliza ere zergatik ain urrun, edo ez urbil, beintzat, guregandik? Orobat ipernua. Aingeruki edo gogaki dana, ez omen yun tokiak artzen; berak menderatzen omen yun tokia. Nola? or zegon itzea!</p>
<p>D.&mdash; Pilosopi zailla duk ori!</p>
<p>N.&mdash; Aingeruak toki-mugarik ez ba du ere, izan muga ba yun, San Tomas'ek diona <foreign>(Q. L. Art. 1.)</foreign></p>
<p>D.&mdash; Eskola bearori buruan sartzeko.</p>
<p>N.&mdash; Beraz, guregan daukagun Aingeru ona naiz gaiztoa, etziteken zabaldu, muga gabe urruti legoken zerura&ntilde;o, edo ipernura&ntilde;o. Bertan dauzkagula ere naiko urruti guretzat ikusten ez ditugulako; aski bertan, berriz, batez ere gaiztoa, gu zirikatzeko. Bai ona ere gu laguntzeko. Sikestea piztu bear genuken, Aingeruen, deabruen, munduaren ikuskari gerala oarturik. Deabru oien marrua entzun bear genuken, eta Aingeru oien mintzo ixilla, begiz ez ikusi arren.</p>
        </body>
      </text>
      <text>
        <front>
          <head rend='Bold'>--><p>III</p><--</head>
        </front>
        <body>
<p><hi rend='Bold'>ESPURU'KO IKUSKARIA</hi></p>
<p>D.&mdash; Asia al duk lan ori?</p>
<p>N.&mdash; Aspaldi. Etzeki&ntilde;at xuxen zer urtetan, ba&ntilde;a beste lan aundia egiten ari nintzala. Nolanai ere, etxetik aldegiterako egin nenunan sail dederra. Bai al dakin nola burura zitzaidan?</p>
<p>D.&mdash; Ikus.</p>
<p>N.&mdash; Udaleneko goiz batez argia zabal zegonan ni yekitzerako. Apaiz yauna erritik iru eguneko aldegi&ntilde;a baitzan, oiak atsegi&ntilde;ago artu nindunan biaramon artan. Loaz ederki berdindurik yeki natxin, bada. Leioa zabaltzearekin bat batean sartu zitzaidanan argia begietara, barrunbera, ezurretara, mu&ntilde;etara. Argia! Ez nengonan ain berandu yekitzen oiturik. Argia! Ain legun barrena alaitzen dun sorkaririk bai al da? Eguzki betea Aralar'ko Malloan. Agi&ntilde;egi'n ere bai. Gure erria Eguzki Amandreak oraintxe eraiki yun lotatik. Gure balkoitik Narbaitzu'ko ga&ntilde;era&ntilde;o, la&ntilde;o zuria zegon, itxaso zabal antzera.</p>
<p>D.&mdash; Narbaitzu esan duk? Amaika bider ikusi nuian, eta oraintxe ere begien aurrean zeukeat.</p>
<p>N.&mdash; La&ntilde;o legor edo erreka-la&ntilde;o esaten dioten ortan igerika asi naia eman zidanan, leiotik gain artara&ntilde;o. Errian zabaldirik ez dugula enparantza baizik? Orra or ia goizero, yantzi-erantziko zelaia. Maldar, arkaitz, sasi, beian erreka. Bolibi'ko gainzelaiaren milletatik bat ba'lu, bai erri xoragarria! Goiz artan ala zegonan, bada. Ez nedukanan begiak igurtzi bear aundirik, osotara esnatzeko. Gosaria gertu: Talo esneak eztiarekin. Asi naun mu&ntilde;oa gora, ta asi orduko an naun nere Tabor'ean, ots, Espuru'ko ga&ntilde;ean.</p>
<p>D.&mdash; Gogoan zeukeat Espuru ere, erriaren garai-aldean. Ez diat geiago ikusiko. Utzi nin betiko.</p>
<p>N.&mdash; Ni ondo ezagutzen natxon, egunero ikusiz. Eguna artan, zenbait aldiz bezala, etzeukenan magalean ardirik, buruz gora etzanik, muturra galdorrera zutela. Goizago asi zitxinan argi billa, ta la&ntilde;otik aterarik, gorago aldegi&ntilde;ak izaki. Oraindio Espuru'ri lurri&ntilde;-apurra zerionan. Ba nenbillenan arat onat, eguzkiak intza yan arte, buruari betiko gogoetak eragi&ntilde;ez. Alako batean, eseri natxin a&ntilde;ar txuku batean, ipurpean zakurik gabe, egoa aldera begira. Orexaran errekazuloa la&ntilde;o zegonan, yaki&ntilde;a, ta aruzko aldean basoa erdi-argi gure gazta&ntilde;adi aldean. La&ntilde;o argal aren tartetik an emenka keadar zenbait agertzen, ots, txondarrak sutan, eta ke-mordo bat bizkorragoa, Basajaun'en pipa piztu-berria bailitzan. Txondarrak etzitxinan ageri. Eguzkiak zearka yotzen baitzitun, ke zuri zeritenan. Atsaldean, eguzkia etzi&ntilde;aldera iraultzean, urdin urdin biurtuko.</p>
<p>Otsabio-ga&ntilde;ean odeimordo lodixagoa ageri zinan, gorrixta, egagurdi antzera. Elias gizartetik eraman zuna zekarrenan gogora. Mendi galdorrak garbi zeudenan. Erri ta baserri orduntxe esnatzen. Espuru ga&ntilde;etik zer ageri din? Beizama'ko baserri bat, Albiztur, Ernio, Urkizu, Ernialde, Andazarrate, Izazkun, Leaburu'ko dorrea, Gaztelumendi, Berastegi-muga. Napar aldean Zotzune, Musairu, Unai-garate, Gorriti'ko Elosta, Urkieta, Aralar, Azkarate. Gipuzkoan sarturik, Agi&ntilde;egi, Otsabio'k ingurua ixten dula. Onen azpialdean Lizartza'ko zenbait baserri, goietakoak argi, zokoetakoak ezin esnatuz.</p>
<p><hi rend='Bold'>ARGI TA ILLUN</hi></p>
<p>Zabaldu zetunat ene paperak lanari ekiteko asmoan. Illuna ta argia gai. Asmoetan nintxinan aspaldi nere lanik bika&ntilde;ena gaintzea. Bi sail neuzkenan egi&ntilde;ik: Argi ta Illun; bestera, eza ta baia; diranak oro bi oietara saildu baititezke.</p>
<p>Bet-betan, alako ezi&ntilde;egin bat, ezaldi bat, askotan bezala. Ni bai nintzala illuna ta eza! Illunaldi bat gertatu zitzaidanan buruan eta illaldi bat biotzean. I&ntilde;oiz ba&ntilde;on ezerezago neukenan nere burua. Zerbait aundiren ametsak bein edo bein arrotu ba'nindun, ametsondo astun arek bai ongi zapaldu ere! Len ere alakoetan gertatua ni, yasa igaro arte utzi nai nenunan eginkizun ua. Zeru-muga gero ta beltzago ageri zinan. Aurreko lan aundian, amabostaldi osoa egin nenunan olako ekaizpean. Letari idaztera Aralar'a yoan nintxinan. Berreun bat bertso Artxueta'n egi&ntilde;ik, buruak uko egin zidanan. Etxera etorri, ta txango ara, txango onara, geroenean ahapaldi osoa etorri zitzaidanan burura, ta aren urrena aril osoa, batere korapillorik gabe. Oraingo goibelaldi au noiz artekoa ote?</p>
<p>Zeri eldurik ez; obeki esan, bai, Yainkoa inguruan, bakartasunean, barrenean; ba&ntilde;an ari eltzeko ere ez nintxinan gai. Mallorantza begira Aralar'ko Aingeru aundiari otoitz egin nai, ta kemenik ez. Ezpa&ntilde;ak pikez yosiak bezala. Begiak yasotzeko ere indarrik ez. Guzi au ezari emana nengonan. Ezaguera nunetik izan ditudan bakarraldi, naigabe, illaldi, erorialdi, etsialdi... guziak iraultzen asi zitzaidanan idurimena. Luzaroko ekaitza, esan nezakenan. Bein ba&ntilde;o geiagotan etzanak arindu oi zetun olako larrialdiak; naigabe aundiak loa baitakar berekin. Begiak itxirik yarri naun, bada, eskuak belaunetan antxuma, okotza kolkoan, loaren mendeko gertatu naiez, ba&ntilde;an ez nindunan artzen.</p>
<p>Sostean, mintzo otsa. Gizon umotu bat artzai yantzian. Ez-ezaguna. Oles egin neri, ari al nintzan, &mdash; Egon bai, nik esan. Lanerako asmoan, ordea, paper oiekin? &mdash; Bai asmo ta ez gogo. Zu nora? &mdash; Onara&ntilde;o, gaur be&ntilde;ipein. &mdash; Nondik etorria? &mdash; Arako mendi artatik. Baitakizu Unai-Garatez esku&ntilde;etara Urkietapean dagon aitzulo ua: an egin dut lo, intzetan lo egiteko ez baitzegon atsegin. &mdash; Nor zaitugu, arren? &mdash; Ez dut erri yaki&ntilde;ik, etxe yaki&ntilde;ik; ola nabil aspaldiko urteetan munduz mundu, ta ibilliko ere. &mdash; Nor zaitugu, bada? &mdash; Mu&ntilde;o ontara zenetozela, burura ekarri nauzu. &mdash; Ez al da? &mdash; Mendi gain artan odeia ikusi baituzu egagurdi antzera. Elias zaitugu, beraz? Ba nuke zure bearra, kemen apur bat emango ba zenida Eliseo'ri bezala.</p>
<p>Eli. Beltzagoak ikusteko zaude, enetxoa, gaurko au ba&ntilde;o. Ni ere bai, munduaren azken-aldera. Elizak eskatzen du. Ezazu biotz!</p>
<p>Eli. Zer ipi&ntilde;i duzu paper ortan?</p>
<p>N.&mdash; Argi ta illun. Ba-duzu, naski, bi gauza oien berri, oinbeste egun argitzen eta illuntzen ikusi baitituzu ta ikusiko. Ta animagan ere argialdi ta illunaldi naiko.</p>
<p>Eli. Gorriak ikusteko nago azken-egunetan, gizonen Argi dan aren alde yokatuz.</p>
<p>N.&mdash; Lege Zarrean bai al zenuten Yainko-Semearen berri?</p>
<p>Eli. Zuek orain bezain garbia ez, ba&ntilde;an aski zearo mintzatu ziran Iragarleak. Guraso ta Iragarle ta anima zintzo, Etortzekoaren ikusmin aundiz geunden. Ain zuzen, an ninduzun Yaunaren eriotz-atsaldean, Golgotako illunaldia ikusi ezkero, Abrahan'en egongu artara eragin bainidun Yainkoak Tabor mendira bezala. An ikusiko zenun zokoen argitasuna, gaur goizean ez-bezalakoa. Moise, Abrahan, Isaak, Yakob, Isaias, Dabid... ordurarte illun baitzeuden edo itzalpean beintzat, Etortzekoaren itxaropideak argi-xinta bat egiten ziela. Bet-betan, eguzki eder biurtu ziran, eta Yauna Bera Tabor'en ba&ntilde;on argitsuago. Askoz ere. Guzien ikus-naieko Yauna, oro maitagarri, oinbeste mendez zeruari goizeko intza bezala eskatu ziotena, an ikusi zuten, gorputz, anima ta yainkotasun. Zer esan ote zezaken Petiri'k orain? &laquo;Egin detzagun emen iru txabola; emen ondo gaude&raquo;. Etzekin zer ari zan gizagajoak. Neri parre eragin zidan. Lege Zarreko guraso aiek ba-zuten ordurako, gizon egin zalazko berri. San Yosepe'ren Yan Bataiariaren eta Simeon Xarraren bidez; ba&ntilde;an begiz ikusi zutenenan, an ziran pozak eta argitasunak!Simeon <foreign>&laquo;Nunc dimittis&raquo; </foreign>kantari asi zan, eta Dabid <foreign>&laquo;in domun Dominin ibimus&raquo;.</foreign></p>
<p>N.&mdash; Eta Yaunaren eriotza?</p>
<p>Eli. Atsalde beltza! Itzalirik nengon i&ntilde;ork ikusten ez nindula, orain emen nere lagun au bezala. Mi&ntilde; eman zidan ixeka itsusi arek, Eli, Eli entzun zutenean: &laquo;betorkio Elias, yaregin dezan&raquo;.</p>
<p>N.&mdash; Eta zer geiago?</p>
<p>Eli. Adierazi ez diteken gauza da . (Au esatean kupitu egin zan gizagajoa).</p>
<p>N.&mdash; Laguna zer aldetan daukazu begiak zorroztu dezazkiodan? (Ordurarte arontz-onontza erabili nitun; ba&ntilde;an ezku&ntilde;era ke&ntilde;u egin zunean, zuzen begiratu nun, illunbetan adiskideari begiratzen zaionez). Egun on, zuri ere, esan nion, eta mintzo bat atera zan ni begira nengonetik: &laquo;Gogorrak ikusteko zaude urte asko gabe. Ezazu biotz!&raquo; Au esatean biak itzali zitzaizkidan, Elias'en gorputza ta Enok'en mintzoa.</p>
<p>Ba&ntilde;a ni kementsu gelditu nintxinan nere paperekin. Kemen eman zidatenen. Zer ikusteko ote nago? Ba&ntilde;a, datorrena betor, ez dezadan ukatu lengo biderik. Gogorretan sartuko naunak, ateratzeko indarra ere emango zidan, i&ntilde;olaz ere.</p>
<p><hi rend='Bold'>EZA TA BAIA</hi></p>
<p>N.&mdash; Ainbeste gauza galdegin nai nitionan Elias'i, ba&ntilde;a musu-uts gelditu nintxinan.</p>
<p>D.&mdash; Zer galdegingo ioan bada?</p>
<p>N.&mdash; Elizarengaz zerbait. Nik ola neukenan asirik: <foreign>&laquo;Prima omnium creaturarum&raquo;, </foreign>ots, sorkari guzietan lena dala Eliza. Gero berriz, iru tokitan banatua dagola: zeruan, lurrean, Garbitegian, irurak Yesukristoren argiak argitzen ditula, Bera baitugu munduaren argi, gizonen argi. Eliz ortan dagon anima bakoitza nola argitzen dun ere bai, berezkiro.</p>
<p>D.&mdash; Ontaz pozik entzungo yuat esaten dukana.</p>
<p>N.&mdash; Geroago. Ga&ntilde;era, Eliz ortan dagon anima bakoitza, bataioaren bidez Eizari izenik eman ez ba dio ere, gogoz Eliz ortako dana, Berak argitzen dula. Are geiago: bataiatu gabe il diran aur aiek ere argitasuna yunate berenezkoa, ta guk orain ba&ntilde;on obeki ezagutzen yunate Yainkoa. Zertako oiek illunpean ezarri, ipernurik ari&ntilde;enean ere, Dante'k bezala, ta ez argitan be&ntilde;ipein. Txori ta egazti guzi ba&ntilde;on areago baitira.</p>
<p>D.&mdash; Gure anaia linbokoa ta doatsu dirakela al derizkiok?</p>
<p>N.&mdash; Ez gu zeruan bezain doatsu, ba&ntilde;a berekiko pekaturik egin ez dutenak, ipernutik ba&ntilde;o zerutik urbillago ipintzea arrazoizko ziduridan.</p>
<p>D.&mdash; Beraz gure anai gaxoa re aski doatsu izango?</p>
<p>N.&mdash; Geroago ortaz ere. Agertu zitzaidanan ua ere Espuru'n, eta esan zidana, bere tokian adieraziko. Lenbizi ipernua arrotu nai &ntilde;uken.</p>
<p>Ezaren eta baiarengaz asi natxin. Ortik egingo di&ntilde;at bide gaitzera, ta ortik ipernura.</p>
<p>Eza ta baia, illunaren eta argiaren pareko ditxin. Illuna zer dan esan bearrik etzegon, argirik eza baita. Beraz, ezer ez.</p>
<p>D.&mdash; Ez adila sartu pilosopietan.</p>
<p>N.&mdash; Albait ez, aurra. Argirik eza ezer ez dala bai al ago?</p>
<p>D.&mdash; Bai.</p>
<p>N.&mdash; Asieratik eta etorbururik bai al dezake?</p>
<p>D.&mdash; Ez, naski.</p>
<p>N.&mdash; Bai al dakin Manes edo Manikeu?</p>
<p>D.&mdash; I&ntilde;oiz entzuna yuat izen ori.</p>
<p>N.&mdash; Ua ere ni bezala asi zinan, argia ta illuna, ona ta gaitza aztertu naiez, Yondoni Yoanes'en Ebangelio'tik. Illuna ta argia bi gauza zirala, obeki esan bi zergauza aglegia; ta guk ez-gauza dala ta uste yunagu.</p>
<p>D.&mdash; Yaki&ntilde;a.</p>
<p>N.&mdash; Argi ta on danak iturburu Yainkoa dun bezala, illun eta gaitz danak iturburu deabrua zula asmatu zunan. Beraz, onaren eta gaitzaren iturburu, bi ipi&ntilde;i zetunan: onaren Yainkoa, ta gaitzaren Yainkoa. Eza zerbait dala iduri al zain?</p>
<p>D.&mdash; Ez; ezer eza, alegia.</p>
<p>N.&mdash; Ederki esan yun ezer-eza. Eza beti zerbaiten eza baita. Eza ba di&ntilde;agu Euskalerrian gizon egi&ntilde;a, ipuietan, ba&ntilde;an ez natxin ortaz mintzo. Eza bera ezin asmatu zezakenagu i&ntilde;ola ere, ik esan dunanez; ondasunik eza, osasunik eza, ta abar. Gabea ere orobat, zerbaiten gabea. Itsutu danak, begietako argiaren gabea yun, zerbait izanaren gabea. Izana izen txarra! Utsa ere nonbaitor. Beterekin yun ikuskizun.</p>
<p>Bai edo ez dionak, dan ala ez dan zion. Beraz bai, ez, itz soil auek ez yunate baliorik; da esateak ematen zien beren balioa: zillarra da, urrea da, iruria da, ez da ikatza; au ez da ori. Ortaz ez-izana ba&ntilde;o lenago, naski, zer-izana.</p>
<p>Ala ere ba yunagu pillosopu bitxia: lenbizi ezaren berri omen yunagu, ta ezaren bidez baiarena.</p>
<p>D.&mdash; Nola diteke ori?</p>
<p>N.&mdash; Yoan eta billa! Beraren itzekin esango yunat alde aldera: &laquo;Gizonak maiz izan oi ditu zenbait ezaldi, goibelaldi, muzi&ntilde;aldi, naigabe...Olako ezaldi batean artzen du ezaren ezaguera, ta ortatik gero baiarena.</p>
<p>D.&mdash; Bai bitxi dala!Neronek ere igarri zioat.</p>
<p>N.&mdash; Zer nai dun bada? Heidegger yun izena. Bai ozena!</p>
<p>Ezaldi oietan ezagutu yunat, bai nere ezer-eza edo ezer gutxia; ba&ntilde;an aldi oietara ba&ntilde;o len ba nenunan baiaren berri. Bularreko aur bati, len lenik baia agertzen zaion, dan gauza. Koxkortzen astearekin, guzia bere nai yun: dana bere dula uste. Ez dan'ik eta ez ditekenik etxun uste, berari bai iduri ba'zaio. Urrena, bera ere norbait dala, usteko yun &laquo;Ni, nik nai dut; eman neri.&raquo;</p>
<p>Diranak, bai, zerbait izan arren. beren muga ba yunate, Yainkoak ezik. Yainkoa bakarra din ez-izanik gabeko zer-dana, izanik dana, izanez biribilla, ez-izanik naste ez duna. Yainko ez danak, zer-danarekin ez-dana naste yun. Gauza askotan izatekoa din: onago izatekoa, yakintsuago izatekoa, orain ez dan zerbait izatekoa. Pozik yardun nezaken pilosopi ontan, ba&ntilde;an iretzat nekagarri uken. Itza bestera.</p>
<p><hi rend='Bold'>GAITZA</hi></p>
<p>N.&mdash; Ezak etxun iturbururik Yainkoagan, ezta gogorakizunik guregan. Gaitzak bai ordea nolabait. eta batez ere gaiztotasunak, gaiztoek ezetz nai ba'lukete ere.</p>
<p>Gaitza zer dan? Osasunik eza lenbizi, ta ontasunik eza gero. Ederki zetorren au, Yesukristo baitugu animako osasuna: salus, salvator.</p>
<p>Gaitza illunarekin alderatzen yunagu: &laquo;Ardi orrek, bei orrek, begia illun dauka&raquo;. Eta Naparroan esana: &laquo;Abb&eacute; de Leun, diruek galdu ta begiek ulun&raquo;.</p>
<p>D.&mdash; Orixe esan polita!</p>
<p>Gaiztakeriaren zorigaitza argirik eza; ontasunaren zoriona, argia. &laquo;Gaiztoaren argia (zoriona) itzaliko da&raquo; <foreign>(Job, XVIII,5)</foreign>. &laquo;Gaiztakeria ari dunak, argia gorroto du&raquo;. <foreign>(Ioan, III, 20)</foreign>. Gaiztoa &laquo;illunpean dabilla, ta i&ntilde;ork ikusiko ez dulakoan, aurpegia estaltzen du&raquo;. <foreign>(Iob. XXIV, 15)</foreign>. Aurrek oi duten bezala. Gorderik daudela iduri zaien, eta izu-ikaraz beterik zeuden aitzullo batean bezala. An barrenean sortzen dan so&ntilde;uak, larritu egiten zetun. Agertzen zaizkien iratxo its aiek, izua sarrerazten zieten. Gaiztakeriak berekin baitu gibel-bildurra, Salomon'ek diona.</p>
<p>D.&mdash; Zer da gibel-bildurra?</p>
<p>N.&mdash; Itz egokia. Atzetik zer etorriko bildur dirala. San Paul'ek Epesokoeri: &laquo;len illunpe zi&ntilde;aten, orain berriz, argitasun&raquo;.<foreign>(Eph, V, 8)</foreign>. Erromakoeri, berriz, utzi detzatela illunpelanak eta yantzi ditezela argiz, ots, Yesukristo gure Yaunaz. <foreign>(XIII, 13, 14)</foreign>. Yondoni Petiri'k: Yaunak &laquo;illunpetik argi arrigarrira ekarri gaitula&raquo; <foreign>(I Pet. II, 9)</foreign>. Dabid'ek: &laquo;zintzoeri illunbetan argia sortu zaiela. <foreign>(CXI, 4)</foreign>. Isaiasek: erotzaren itzalpean zeudeneri argia agertu zaiela. <foreign>( Is, XI, 1)</foreign>.</p>
<p>Pekatua bai eza ta illuna ta gaitza! Ua sendatzeko Yainkoarn Semeak eriotza yasan bear izan baitzun. Gaitz ortan il ezkero, betiko gaitz biurtzen din. Or naiko illuna, naiko eza, ta okerrago dana, naiko gaitza. Pekatua zer dan ezagutzeko, ezaupiderik oberena Bere eriotza eman zigunan. Gauza bai illuna, illunaz yardun nai ba'dugu!</p>
<p>Illuna ez dala ezer; eza ezin dugula asmatu; gure okerkeri au beintzat etziteken asmatu. Zenbaitek ezin asmatu omen yunate ipernuko o&ntilde;azea betiko nola diteken. Yainkoaren eriotza bai dala ezin-asmatuzkoa! Beraz, gaiztakeria ere bai. Ori gaitza!</p>
        </body>
      </text>
      <text>
        <body>
<p><hi rend='Bold'>IV</hi></p>
<p><hi rend='Bold'>IPERNUA</hi></p>
<p>N.&mdash; Illunbe zeritzaion, batez ere, ipernuari. &laquo;Lurralde illuna, eriotzaren illunez betea, zori txarreko lurraldea, erio-itzala ta naspilla ta betiko latz-ikara berekin baitu&raquo;. <foreign>(Iob, X, 21, 22)</foreign>. &laquo;Ez ditezela erori illunbe artara&raquo; (Zintzo ildakoen Meza'n). Apokalipsin Babiloniarengaz esaten dana egoki zetorkion ipernuari. &laquo;Argiak ez au argituko aurrera&raquo; <foreign>(XVIII, 23)</foreign>. Yerusalen zeru bezala, Babiloni ipernu iduritara yunate.</p>
<p>Ipernua zer dan, Salomon'ek eta Yob'ek bezain ongi, nork adierazi lezaken? &mdash; Nik ez, beintzat; ez Dante'k ere. Onek, ipernuko ta zeruko berri bere gisa ematen, idurimena agortuazi zula esan liteken, eta iduri-gaiak ere bai. Batez ere alderakizunetan nor izan din ua ai&ntilde;a antzetsu? Itzala ta argia askotan ateratzen zetunan adibidetako. Nik ere maite zetunat, ba&ntilde;a beste alde batera artu bear yunat ipernu ori. Etxunat asmaketa yardun bearrik, neronek ikusi dutana adierazten.</p>
<p>D.&mdash; Ipernua ikusi al duk bada?</p>
<p>N.&mdash; Bizi bizia gure matxinada ortan. Andik aldegi&ntilde;a natxin Prantzira, ta orain onara. Arrazoi zunaten Elias'ek eta Enok'ek, gogorragoak ikusteko nengola.</p>
<p><hi rend='Bold'>MATXINADA</hi></p>
<p>D.&mdash; Yakin nai &ntilde;ukek an zer gertatu dan, ainbeste gauza entzuten baita.</p>
<p>N.&mdash; Ara, neska, izugarria: ekaitzarekin alderatzen zetunate olako biurrialdiak, eta ua bai ekaitza! Nik ikusi dutan itsusiena ba&ntilde;on itsusiago. Bat zeukenat gogoan ikaragarria gure etxeko balkoitik. Agiz Ernio'tik agertzen diranak, Leaburu'ko Xaxtin mu&ntilde;ora&ntilde;o zuzen zetozin. Ia beti odeia Altzo mendik naiz Gaztelu mendik erakarri oi yunate berengana, ta gu lasaiago gelditzen gatxin, batez ere arri-erauntsia baldin ba'da.</p>
<p>D.&mdash; Aspaldi ez omen yuk Orixe'n arririk egin.</p>
<p>N.&mdash; Kalte egitekorik ez. Len lenago gertatzen zitxinan; ba&ntilde;an apaizak odeiari araoak esaten ditionetik etxunate ezagutu alako alakorik. Erriko pesta egunean asi ta Iraillaren 14'garrenera (Gurutzetik Gurutzera) apaizak etxun egunik utsegiten.</p>
<p>D.&mdash; Zer ematen diote orda&ntilde;ez?</p>
<p>N.&mdash; Etxe bakoitzak lakari bana babarrun.</p>
<p>Niona: bat ikusi nenunan ikaragarria Erniotik ilkitzen. Berela zabaldu zinan Beizama aldera ta Aya aldera; ba&ntilde;an aizeak bete betean zekarrenan Napar aldera. Auts kolore antza zunan odei bildurgarri arek, ez oso beltza. Yesus amenean iritxi zinan gurera; ba&ntilde;a lenengo xortak euri zitxinan, eta arri-bildurrik ez. Ala ere zenbait ale yalki zetunan, ba&ntilde;a kalte egitekorik ez. Tolos-errian, Beterri'n, Goierri'n, zoko guzietan arto ta bada ta gari txeatu zetunan.</p>
<p>D.&mdash; Gurean ez alare.</p>
<p>N.&mdash; Ez; ordun ere Agi&ntilde;egi'k eraman zunan Aralar aldera yasarik aundiena. Zer negarra baztarretan! Ba&ntilde;a zer balio yun negar orrek, gero etorri zaigun matxinadarentzat!</p>
<p>Oraingoan odeitzarra beste aldetik etorri zinan, obeki esan, odei ta odei Napar aldetik, ipernu beltzaren parekoak.</p>
<p>Lenbiziko odeia Urkietan agertu zinan tontor zuri-gorri, Urkieta sorgi&ntilde; eder lerdenaren ga&ntilde;ean.</p>
<p>D.&mdash; Ederra sorgi&ntilde;a?</p>
<p>N.&mdash; Gazte dala, bai; zartu ezkero biurtzen dun deabru itsusi. Aur politeri xorgin esaten zienagu. Beraz, odei zuri-gorri ori, barrenean beltza zinan, eta emeki emeki agertu zunan barrengo ustela. Odeiaren izena GEZUR-ZURI, gezurra zuri baita, Euskalerrian esana.</p>
<p>Bigarren odeia Zotzune ga&ntilde;ean kokatu zinan bel-beltza. Izena GEZUR BELTZ. Beste izenik etxun gurean lati&ntilde;ez <hi rend='Italic'><foreign>calumnia </foreign></hi>dan orrek.</p>
<p>Irugarren odeia Irumugarrietan, gorri beltza: izena GORROTO.</p>
<p>Laugarrena Artxueta aldetik, gurutze oker baten antzera. Etzinan, ez Mikel Aingeruaren ezpata Satan'en buruzki; aldez beste, deabruak berak asmatu zunan gurutze parragarri ua, erlijioaren izena ebatsiz. Onek etxun izenik, itsusiaren itsusiz.</p>
<p>Bosgarren odeia atzeragotik etorri zinan, Beriain alde artatik, Estellerri ta beeragotik yauzia: izena BIRAO.</p>
<p>Odei guzien atzetik eta ga&ntilde;etik, Satan bera, deabru guziekin eta gri&ntilde;a-buru guziekin.</p>
<p>Amalau urte ditxin ekaitz ori asi zala, ta gogorrena, iru urtetan ibitu zan arren, oraindik irauten dula, i&ntilde;ork uste ba&ntilde;o biziago.</p>
<p>D.&mdash; Nola ori?</p>
<p>N.&mdash; Guzia batean esateko luzetxo din, eta bakoizka asiko natxin mataza ariltzen, odeieri nagokala.</p>
<p>Lenbiziko odeia gezur zuria; bigarrena gezur beltza. Ikusi edo entzun dutana esango yunat, guzia ez ba da ere zerbait. Ortatik atera, guzia zer ziteken.</p>
<p>Gezurra, bai gezurra! Berak bialdu gindunan Zurien Buruxkilak gorriekin, eta askotan berak aitortua. Zuri esango zienat, paltso esatea bezala baita. Lenbiziko amabost egunetan mintza-erra&ntilde;u ta periodiku ago batez ari izan zitxinan: &laquo;Eup! Alde batetik gu, espa&ntilde;ar yatorrok; bestetik Marx' kume ta Euskaditarrak. Kuku oiek! Isastu bear zetuagu betiko gure lurretik. Or zegon Diario de Navarra, nai dunak irakurri. Zer ari izan zan lenengo amabost egunetan? &laquo;Garbitu bear ditugu betiko Marx'-kume ta Euskaditar guziak. Aiek alde batean; gu bestean. Orra muga zearo ipi&ntilde;i&raquo;. Muga berek ipi&ntilde;i zunate eta berek oiu egin. Beraz, beraiek aitortuz, ez gindunan yoan gu gorriekin; aizatu egin gindutenan.</p>
<p>D.&mdash; Zergatik esan dute, bada, ainbeste bider, aien eskutik yoan zi&ntilde;atela?</p>
<p>N.&mdash; Ba-dakin: guda asiera artan, zortzi eguneko lana uste zunaten Madril eskuratzea; ba&ntilde;an igaro zortzi, igaro amabost, eta bukatzeko itxurarik ez. Ordun zitxinan bildurrak. Ordun asi zitxinan esaten: zertako yoan zerate gorriekin? &mdash; Azal-uts zuriak! Muga guk ez-ba&ntilde;a berek ipi&ntilde;i zutela garbi esanik eta idatzirik utzi yunate. Au yun egia, au, ta oni muturra biurrituko dionik ez din agertuko.</p>
<p>D.&mdash; Apaizgurasoek ere ez al ziten orobat esan?</p>
<p>N.&mdash; Burua galdu zunaten aiek ere. Ta ondore txarra... guretzat, eta geroan, okerrago dana, erligioarentzat.</p>
<p>D.&mdash; Eta, Errepublika ez al zan gaiztoa?</p>
<p>N.&mdash; Garbi beza bere burua guk gurea bezala. Ba&ntilde;an esan bear unat: ez nitxon Errepulikazale biribil ere. Txorakeri batzuk egin zetunan; nai ba dun gaiztakeri batzuk aski nabarmenak: Gurutze Santua eskoletatik kenarazi, komentu batzuk erre, ta abar. Orrek atzerrietan biziro eragin zunan aren aurka; ba&ntilde;a Gobernu txar ari men egin bearra zegonan, katoliku izanik. Aita Santu Piamaikagarrenak agindu-berri zionan Espa&ntilde;iari ain zuzen, &laquo;otoitz egiteko, damutzeko, botoen bidez lege tzarrak uzkailtzeko; ba&ntilde;a gudarik ez pizteko&raquo;. Agindurik zegonan San Paul ezkero Elizan. Eta ordu artan Neron zegonan agintari. Gure egunetan Aita Santu Leo XIII'garrenak gauza bera agindu zienen Prantses katolikueri, ta olaxe Aita Santu guziek, urrenez urren, itz berberekin: otoitza, damua, botoa ematea; lege onez lege tzarra kentzea.</p>
<p>D.&mdash; Ta zergatik esan zun Pi XII'garrenak, Urdi&ntilde;en guda ori Gurutze-guda zala?</p>
<p>N.&mdash; Bego, bego. Erroma bere irakatsien kontra ari ote da? Gaur Aita Santuak orobat uste ote du? Ortaz geroa mintzatuko.</p>
<p>D.&mdash; Ta Espa&ntilde;iko apezpikuek?</p>
<p>N.&mdash; 1930'garreneko Artzai-gutun batean au esan zunaten: Gobernu ari, orduko ari, men egin bearra zegola, ta ez zala zillegi guda sorreraztea. 1933'garrenean berriro sendotu zunaten irakaskizun ori beste gutun batean. Etorri zinan 1936'garrenean Matxin bat, Mungi'koa ba&ntilde;o biurrigoa, ta guziak arekin yoan zitxinan. Bitartean gure erri xumea ote otean, kezketan. Ikasiago ziranak, ez. Zer da au, esaten zunaten, len ala ta orain ola irakasten digute? Elizako Agintariak orrela ikusirik, gure aurka, gure gaztedia ezkerretara asi zinan. Bultza egin zionate Elizak aldegitera.</p>
<p>D.&mdash; Eliza oin gaizki ote dabila, bada?</p>
<p>N.&mdash; Ez yunat esango. Ba ditun apaizguraso batzuk, auts aundiaren tartean txingi antzo; bestela, esan, zitekenan Elizarik ez zala i&ntilde;on ageri: Itxuraz aski itzalirik egon yun; ba&ntilde;a Satan' ek etxun irauliko, bere gezur guziekin. Or yunagu Faulhaber, Munik'eko Kardinala; esan baitzition Hitler'i bereak eta bi. Etzunan ukitu ere. Zer ikasbidea oinbeste koldarrentzat! Or yunagu Espa&ntilde;ian bat bederen, Sevilla'ko Kardinal Segura; onek ere esan baitzitien urdi&ntilde;eri ta Buruxkilari, esan bearrekoak. Beste oiek etxunate txintako aundirik atera. Atzerrian Kardinal Vidal y Barraquer'ek au esan zunan: &laquo;Espa&ntilde;iko gorriek Elizak erre dituela? Zuriek Espa&ntilde;iko Eliza galduaziko dute&raquo;. Ori yun negargarri. Gezur zuria ta gezur beltza nagusi atera zitxinan. Ba&ntilde;a zango laburrak zetunate, ta egiak atzituko zetun. Baizik ere, kalte izugarriak egin ondoren.</p>
<p>D.&mdash; Egian negargarri.</p>
<p>N.&mdash; Goazen barrenago ipernu ontan. Ipernua itzez mugatzeko &laquo;maitasunik ez dan tokia&raquo; esan yunate. Ori orrela ba'da, gorroto-lekua naski.</p>
<p>D.&mdash; Yaki&ntilde;a.</p>
<p>N.&mdash; Odei asarrea benetan. An zebillanan aspaldi Irumugarrietaren tontor. Esaten nionan gure Uxabia'ri: &laquo;etorri bear yun gudaren bat beltza&raquo;. Geroz askotan esan omen yun: &laquo;esaten zuian gure mutillak, beltza etorri bear zula.&raquo;</p>
<p>D.&mdash; Nola ezagutu?</p>
<p>N.&mdash; Nola ez ezagutu? Zuri oiek ongi gerra-naiean zeudenan botoetan galtzen zutelako. Zer balio zunan Erroma'ren esanak? Aurre aurreko elezioak zitxinan. Ordun ere gezurra aurretik. Donostiko karriketan erruz itsatsi zunaten paper aundietan bi buruko erensugea: <foreign>&laquo;La alianza marxo-separatista&raquo;. </foreign>Orduko egunkariak ikusi besterik etzegon gu bakarrik yoan gi&ntilde;ala yabetzeko. Etxunaten elkartasunik nai ere gurekin. Antxe zegon paper aietan idatzirik, nai ditunak irakurri. Azken azkenean, bai, nai zunaten zuri oiek, galtzen zutela ikustearekin.</p>
<p>D.&mdash; Zergatik etzi&ntilde;aten elkartu?</p>
<p>N.&mdash; Etzinan arrazoizko geienak gutxiengana makurtzea. Guk atera genitunan ogeitatik amalua Aldun. Bi gelditu zitxinan peto, ots koloka, lenbiziko birundan. Aiek ere gure, zuri oiek egiaz katoliku izan ba'lira.</p>
<p>D.&mdash; Nola ori?</p>
<p>N.&mdash; Lenengoan peto egin zuten gorri oiek, bigarren birundan gurekin zunaten auzi; zuririk ez baitziteken atera i&ntilde;ola ere. Ordun, Apezpikua etxean ez zala, Ordezko egiten zun Jaime Verastegui yaunak, aski karlista, ba&ntilde;an ontan gizon zuzena oarkizun bat egin zienan katolikoeri, botoa guri eman zezaigutela, oben larriaren azpian, ezperen gorri oiek nausitu zitezkela. Zer gertatu? Edo i&ntilde;ori ez eman, edo gorrieri. Banaka batzuk eman zunaten, bai, esaterako, gure aide dan Aranzabe Ormaetxear (Araxes) yaunak. Au zala bide ez nindutenan ni pusilatu. Ondo zeki&ntilde;ate Tolosa'n E. yaun aundi batek, bigarren birundan, txartela agerian eraman eta sartu zula eltzera au esanez: &laquo;Yainkoarentzat balio izan ez dun ezkero, balio beza deabruarentzat&raquo;.</p>
<p>D.&mdash; Yesus!</p>
<p>N.&mdash; Beste I. batek, amazazpi boto irabazi zetunan gorrientzat. Leaburu'ra yoan zinan txarte-zabaltzera, gorrien alde, yaki&ntilde;a, ta bere atzetik eraman zetunan nolabaiteko katoliku oiek. Lenbizi esan dutan yaun arek, eltzerako txartel bakar batzuk atera zetunan Donosti'n Apezpikua irainduz. Autobusean gentozela neronek berari entzuna; belarriak erne baikenduzkan batzuk besteentzako. Ala agertu zitxinan papertxo aietan olako Aldungaiak: <foreign>&laquo;Don Mateo M&uacute;jica y Cabezotas&raquo;.</foreign></p>
<p>D.&mdash; Arren!</p>
<p>N.&mdash; Bai esan ere maipuru zegon sozialista batek: &laquo;Guk ez dugu txorakeri oietan dirurik txautzen. Au ez da gureetako txartela&raquo;, ta baztarrera bota, galbaiketa egitean. Elezioak galdu zetunaten eta gudara.</p>
<p>D.&mdash; Gauzak itxura yuk.</p>
<p>N.&mdash; Noren izenean? Yainkoaren izenean: GURUTZE-GUDA. Au guzia egia din, eta egi oni muturra biurrituko dionik etxun sortuko. Noren aurka Gurutze-guda? Katoliku gi&ntilde;anon aurka, katoliku indarra bi zati egi&ntilde;ik. Zortzi egunean garbituko gindutela-ta berek muga ipi&ntilde;i zunaten, esan dutana, ta gu gorriekin sailkatu. Luza-bildurtu ziranean, ordun asi zitxinan: &laquo;zertako yoan zerate gorriekin&raquo;</p>
<p>N.&mdash; Bilbao'ko Euskalduna'n, botazio aurreko itzaldian, Fal Conde, karlisten Buru zanak, au esan zunan: <foreign>&laquo;Uni&oacute;n con los separatistas, ni para lo bueno&raquo;. </foreign>Antxe zegon <foreign>LA GACETA DEL NORTE, </foreign>erre ez ba dute, be&ntilde;ipein. Calvo Sotelo'rena ere ezaguna din: <foreign>&laquo;prefiero una Espa&ntilde;a roja a una Espa&ntilde;a rota&raquo;. </foreign>Zer katolikua! Espa&ntilde;ar, naiz prantzitar, naiz Euskaditar izan, Elizarentzat auzi txikiak ditxin oiek. <foreign>&laquo;Queste sonno piccole cose&raquo; </foreign>esan zionan Leo XIII'garrenak Comillas'ko Markesari, Pilipinetan ba zirala apaiz abertzale batzuk, eta, zentzatzea komeni zala esan zionean. Euskaldunari gorroto aundiago ziotenen gorriari ba&ntilde;o. Or ez zinan besterik.</p>
<p>D.&mdash; Zuetako yende asko pusilatu al zuten?</p>
<p>N.&mdash; Marki&ntilde;abat bai, Aingerua bezalakoak. Zer gaztedi ederra, ederki prestaturik, uzten zietenean. Etsaientzako barkamen eske.</p>
<p>D.&mdash; Ez al zieten uzten ori, ere?</p>
<p>N.&mdash; Askori ez. Naparroan gertatua: gorri omen zan batek apaiza eskatu, ta txapelgorri ago-zikin batek: &laquo;Apaiza diok? Me c. e. D. oa ipernura berela, ta tiroz kali.</p>
<p>D.&mdash; Arren!</p>
<p>N.&mdash; Naparroan gertatua au ere. Bi gorri, apaizaren bidez Yainkoarekin onezkoak egi&ntilde;ak, Gurutze Santua eskatu mu&ntilde; emateko, ta mojak, &laquo;zuentzat ez dago Gurutze Santua eskatu mu&ntilde; emateko, ta mojak, &laquo;zuentzat ez dago Gurutze Santurik gorriontzat&raquo;.</p>
<p>D.&mdash; Gure Yaungoikoa! Ori ez duk si&ntilde;estatzekoa.</p>
<p>N.&mdash; Ez si&ntilde;estagarri, ba&ntilde;a bai egi.</p>
<p><hi rend='Bold'>NAPARROA LOTSAGARRIENA</hi></p>
<p>N.&mdash; Lotsagarrienik Naparroa gelditu yun biurrialdi ortan.</p>
<p>D.&mdash; Bai, zera! Naparroa, katolikua, Yainkoaren aldekoa?</p>
<p>N.&mdash; Aspalditxo, bai; gaur ez. Nik zeki&ntilde;at nola dagon, irauli-berria bainum goienik barren guda aurre-aurrean. Joxe Mari Arana zanarekin yoan nintxinan Caparroso'ra aideak ikustera.</p>
<p>D.&mdash; An ere aideak?</p>
<p>N.&mdash; An, Mendabian eta Villafranca eta Villafranca Ebro'koan, ba ditxin Ormaetxearrak.</p>
<p>D.&mdash; Nondik nora?</p>
<p>N.&mdash; Bein karta bat yaso nenunan Caparroso'tik, apaizak esan ziela, olako ta olako Ormaetxea bat ba-zala, liburu idazlea. Apaiz orrek, euskeraz tutik etzekila, bakartasun artan, ez baitu lan aundirik Elizan, oinbeste milla lagun ditun errian, Santa Cruz apaiza irakurri zunan, eta irakurriz ikasi, oso poliki alare. Euskalerrira yoan gogo zunan <foreign>&laquo;de entre estos infieles&raquo;. </foreign>Emakume bakarra ikusi genuan Joxe Marik eta nik, Meza entzuten astegunean. Apaiz onek, aide ote gi&ntilde;an esan ziela. Ainbeste aide baikera, ta ongi zabalduak, etzionagu elkarri kasu aundirik egiten. Galdegin zionat aitari, ta, aren anaia Manuxepe, Martzilla'ko zubia egitera yoanik, ango Perranda Insausti' rekin ezkondu zala, ta arengandik zirala. Aren billoba batek ba-zunan aurra bataia gabea. Moja sartzeko zegola, Errepulika etorri, ta komunista batekin ezkondu.</p>
<p>D.&mdash; Yesu! Olako gauzak ekarri zetuan Errepulikak.</p>
<p>N.&mdash; Ez, aurra, ez; orduko gaiztatua zunan Naparroa. Andre gaizto ori etxinan etorri Naparroara. Etzunaten atera Diputadu txar bat ere. Guzi guziak zuriak (ez katoliku pi&ntilde;ak). Alfonso'ren egunetan ere igandeko Meza utzia zunaten askok Erriberan, eta goraxego ere. Mando ta idi ta asto, lotzen zetunaten igande ta yaiegun. Biraoa, berriz, aspaldiago zabaldua zinan. Emazteak ere ikusi zetunat biraoka.</p>
<p>D.&mdash; Zer itsuskeria!</p>
<p>N.&mdash; Izan ere. Naparroan irutatik bat bai ote da katoliko berorik? Erririk aundienak Erriberan baitaude. Euskalerrian ba-ditun, Saraitzu, ausaz katolikuena &mdash;Kristo esaten zionate bi lapurren erdian, eta lapur oiek Aezkoa ta Erronkari&mdash;. Urrena Ultzama, yende ona an ere. Besterantzean, Burunda ta Sakan-erria ala olakoak; Baztan aski otza: Araitz orobatsu; Larraun ere ez bero bero aietakoa.</p>
<p>D.&mdash; Mundu guziak esan yuk emen, Naparroa erlijioaren alde atera zala gudara.</p>
<p>N.&mdash; Gezurra. Txango artan ikusi nenunan Martzilla'ko azukre-ola geldi. Erriberan lanik ez, diru urria ta lanik eza, ta ezi&ntilde;egona. Orregatik eske&ntilde;i zienan Cuba'tar ezpain-aundi arek (arek sortuazi baitzun guda Iru&ntilde;ako emakume Aundi katolikuekin) yanaz eta yantziaz ga&ntilde;era zazpi pezta emango zitiela gudara atera nai ba'zuten; eta gero, Bizkai Gipuzkoetako paurriketan ogibidea ba'zuketela, angoeri kendurik. Ori din egia. Erlijioaren alde ta biraoka.</p>
<p>Tolosa'n sartu ziranean, ango emazteek , bai karlistenak ere, belarriak itxi bear txapelgorrien biraorik ez entzuteko: &laquo;Basatiak, zaute ixillik; gorrienak ere etziten emen biraorik botatzen&raquo;. Orobat Elgoibar'en. Moja batek esan: &laquo;Gorriak emen zeude&ntilde;o, ez dugu birao bat entzun&raquo;. Orra Napar txapelgorrien erligioa. Ta oberenak omen zitxinan.</p>
<p>D.&mdash; Gogorra duk orregatik.</p>
<p>N.&mdash; Bai, naski, ta gu gorri gaizto. Ni lotzera yoan ziranak ere (urdi&ntilde;ak) Orixe guzia lekuko aldareko Yaunari biraoka, ta ni egunero Yauna artzen.</p>
<p>D.&mdash; Emen etxuagu olako konturik aditu.</p>
<p>N.&mdash; Yaki&ntilde;a. Guziak oien alde.</p>
<p><hi rend='Bold'>LOTSAGARRIEN LOTSAGARRIENA</hi></p>
<p>N.&mdash; Zenbat milla uste ditun kali edo akabatu ditutela Naparroan?</p>
<p>D.&mdash; Batzuk eta besteak?</p>
<p>N.&mdash; Ez; gorriak etxunate animarik il. Amalau milla zionate. Milla asko dirala bai oinbeste ez ba'dira ere. Otz otzean, gerrarik gabe. Prantses apaiz bat ari zinan gure buruzki ni an nengola, ta nik au esan nionan: &laquo;Zuk ez dakizu zer gertatu dan Espai&ntilde;ian ez ta onontzago ere. Or daukazu sudurren aurrean Naparroa &mdash;bera Naparroa Barrenean bizi baitzan&mdash; ta ez al dakizu oinbeste milla dirala kaliak? <foreign>&laquo;C'est la guerre&raquo; </foreign>esan zidanan; ots, gerrako gauzak. Ez al dakizu Naparroan gerrarik izan ez dala minutu batekorik ere? Gerra ematera kampora yoan dala bere mugetatik ara? Ez al dakizu gorriek i&ntilde;ortxo ere il ez dutela? Etxunan arrazoirik itzuli. Itza bestera asi zunan: &laquo;ba&ntilde;a, ba&ntilde;a...&raquo; Ez dago ba&ntilde;a'rik. Ez al zenidake neri barkaziorik emango aitortzean, gorriekin yoan omen naizalako ,? ta, bai. Beraz, zer ari zera gure aurka, gertatu dana yakin gabe. Besterik etzekinan gaizo arek: Espa&ntilde;ian komunista asko zala, ta il-bearrekoak zirala. Elizaren irakaskizuna al da ori? Ez al dakizu bosteun'etatik amalau beste Aldun'ik etzutela, ta aiek ere sozialisten laguntzarekin atera zituela? Prantzian ba-zenituten irurogeita amar ba&ntilde;o geiago. Zergatik ez dituzute kalitzen? Gero, yaki&ntilde;a: Euskadi'ko Gobernutxoari irri egin nai. Ori yunate oiek: euskaldunik etxunate ikusi nai ere.</p>
<p><hi rend='Bold'>CASTIELLA</hi></p>
<p>Tafalla'n gertatua. Castiella baten semea gorpu ekarri zunaten Guadarrama'tik . Lurra ematera zoazala apaizak azken-otoitzak esanik, zanaren aita altxa guzien artean: &laquo;Nik ez dut otoitzik nai nere semearentzat; Tafalla'ko kartzelan daudenen buruak nai ditut nere semearenaren ordez.&raquo; Baita eman ere, irurogeita amabi gizonenak Bi aldiz ustu zunaten Tafallako kartzela olaxe.</p>
<p>D.&mdash; Arren eta arren!</p>
<p>N.&mdash; Orduntxe Iru&ntilde;a'ko Apezpikuak: &laquo;Ez ixuri aurrera errugabeen odolik!&raquo; Itsuskeri orrek oso beltzaturik utzi yun Naparroa. Ez al din au ipernu beltza?</p>
<p>D.&mdash; Ongi ta bai!</p>
<p>N.&mdash; Zer gerta ote liteke an, Buruxkilak agintea uztearekin?</p>
<p>D.&mdash; Beraz, komeni ua gelditzea?</p>
<p>N.&mdash; Luzeago ta makurrago; gorrotoa metatzen ari baita biotzetan. Gauza latz oiek ez ditun aztutzen, barkatzen ba'dira ere. Ik ere obe dun emen gelditu, zer gerta ere. Apaiz ta moja ta praile, senper ikusteko zudete; bi begietara&ntilde;o sartu batzerate Biurriaren alde. Erlijio gaxoa!</p>
<p>Asi zinan Aita Beltza ere bere taldearekin paper etatik zurien alde mintzatzen. Ez ditxin I&ntilde;aziotarrak bakarrik. &laquo;Arantzazu&raquo; agerkarian, lotsagarriro eman zionaten intsentsua Matxi&ntilde; orri, ta itsuski maxiatu zunaten euskalduna. Bai elkar-izketa nazkagarria iru euskaldunen agotan eman zutena! Iru oiek Izurrategi, Amolategi, Ondategi zitxinan asmatuak.</p>
<p>D.&mdash; Arantzazu'ko praileak ori?</p>
<p>N.&mdash; Aietxek. Beste praileak ere olatsu. Ez omen zunaten gurekin batean bizi nai. Gu etxera itzuliko ba'gi&ntilde;a, zenbat zurikeri guretzat! Asiak ditxin loxintxaka, zer gerta ere. Izango ote lukete lotsaren izpirik Euskalerrian gelditzeko?</p>
<p>Bakar batzuk edo asko ba ditxin atzerrian, Biurriari belaunik makurtu etziotenak. Oiek etxunate lotsarik bear beren errira sartzeko; ba&ntilde;an, erne! gure etsai diranak ere oien babesean sartu naiko baitute.</p>
<p>Ta zer ananitasuna beren artean? Etxe batean nola bizi ote litezke salaketan ibilli diran oiek? Eta salaturik, eriotza yasateko arrixkuan utzi zitutenak. Ez da ipernua? Oietako bi etsai etxean elkartzen ba' dira zer zerua gero ere prailetegi ori!</p>
<p>Bat nenunan adiskide Tolosa'n, Aita Otano Claret'arra. Olaxe illarazi zunaten.</p>
<p>D.&mdash; Gorriak apaizak kalitzea gaizki zegok, ba&ntilde;a zuriek eta erlijioaren ikurri&ntilde;a dakartenak?</p>
<p>N.&mdash; Emezortzi ba-ditun Euskalerrian orrela yoanak.</p>
<p>D.&mdash; Emen ez gi&ntilde;akian. Gorriena, bai.</p>
<p>N.&mdash; Euskaldun ziralako, zuri paltso etziralako. Aski zinan ixilik egon ta besorik ez altxatu, euskaditar irizteko. Gorrieri ba&ntilde;o gorroto aundiagoa zigutenan guri.</p>
<p>D.&mdash; Ementxe ere gure Andre nagusia beti euskaldunen kontra ari zian buru gogor gi&ntilde;ala. Mi&ntilde; ematen zidean, eta nagusiagoari karta egin nioan. Arrezkero pakean utzi gaitik.</p>
<p>N.&mdash; Mojetatik asko ta asko atera ditxin. Ezi&ntilde; eraman i&ntilde;ola ere olako gorrotoa, ipernua. Elkar maitatuz zeru bear luketen etxe oiek, gorrotatuz ipernu biurtu ditxin. Ez al dago ondo ipernutik ateratzea?</p>
<p>D.&mdash; Yainkoa serbitzeko pakea bear dik, anaiautsi ta aizpautsi esaten diranean artean.</p>
<p>N.&mdash; Bego&ntilde;a'ko zurubietan beera nentorrela, yesuita batekin buru egin nenunan: &laquo;zer moduz bizi zera?&raquo; ta Munduak uzten nau, beintzat, Yainkoa serbitzen.</p>
<p><hi rend='Bold'>ILLENTZAT ERE GORROTOA</hi></p>
<p>Illentzako gorrotoa daukanak, ez al dauka barrenean ipernua?</p>
<p>D.&mdash; Zertzuk gertatu dira?</p>
<p>N.&mdash; San Cristobal'en nengonan, Iru&ntilde;an. Meza emailea, pistola gerrian, Meza emateko yantzi zinan. Meza bukatu ondoan, <foreign>&laquo;Un Padre nuestro por los m&aacute;rtires de Espa&ntilde;a&raquo;, </foreign>asi zinan. Gorriak ez baitziran martiri, beraz, berenentzat egin zutenan otoitz. Yainkoaren alde odola emanak otoitzik etxun bear, irai&ntilde; egiten baitzaio ga&ntilde;era. Bai ordea zenbait gorrik erantzun ere: <foreign>&laquo;nosotros hemos aplicado por los nuestros&raquo;. </foreign>Ez al da lotsagarri?</p>
<p>D.&mdash; Ta errezatu zuten?</p>
<p>N.&mdash; Garbi alare. Ba zitxinan Meza laguntzen zekitenak ere. Geroz okertu, gizagaxoak. Zergatik illarazi, Yainkoagana ekarri zitezken gizonak? Eta auzirik garbitu gabe geienak.</p>
<p>D.&mdash; Ik ere senper ikusiko uan?</p>
<p>N.&mdash; Nereak etxun asko balio. Ogeita sei kilo galdu nitunan sei illabetean, ba&ntilde;a bestela ederki egon nintxinan, lenengo zortzi egunetan ezik. Aietan bai, ipernu gorria! Erriberako koxkor aien artean sarrerazi nindutenan. Ago bakoitza ipernu, gau ta egun biraoka. Ta aldioro gaiztoz asmatuak: Yesukristo, aldareko Meza-ontzi guziak banaka, Ama Birji&ntilde;a, izen guzietakoa. Zer zan ua! Etzunaten lorik ere egiten.</p>
<p>D.&mdash; Gaiztoak al ziran?</p>
<p>N.&mdash; Esan di&ntilde;at, bada, onak eta emazteak ere orobatsu egiten zutela. Ez din ixilik uzteko: Birauaren kontra elizkizun bat egin zunaten Iru&ntilde;an gazte katolikoek. Meza entzun eta abar, bazkaritakoan biraoka ari zitxinan, itzaldi oro biraoa baitute. &laquo;Zaute ixilik, basaziak, esan apaizak, zertako egin dugu billera au?, eta, &laquo;guk onez egiten dugu, ba&ntilde;a gorriek gaiztoz&raquo;. &laquo;Zerura yoaten ba'zerate ere, ango ikulluan ego bearko duzute&raquo;. Nestor Zubeldia yaunari gertatua.</p>
<p>Euskaldunen artera pasatzeko baimena eskatu nenunan, eta oiartzuarrekin egon nintxinan andik ara. Ua bai zerua, ipernuan ere! Berrogeita amabi gizon eraman zetunaten batean goiko kartzelara. Ta beikoan ere ba zitxinan. Ba&ntilde;an ez nintxinan ontaz ari: illentzat ere gorrotoa zutela.</p>
<p>Ikus Tolosa'n gertatu zana: txapelgorri ta Margaritak beratziurren bat asi zunaten Sakramentinoetan. Irakurketa egiten zun praileak, azkenean au esaten, Elizak agintzen dunez: &laquo;zintzo ildakoen animak Yainkoaren errukiz, pakean atseden dezatela&raquo;. Debekatu ori ere, &laquo;beratziurrena gurea da; guk gureentzat egiten dugu&raquo; esanez.</p>
<p>D.&mdash; Beltza yuk ori!</p>
<p>N.&mdash; Ba yun beltzagoa. Neronek irakurri nenunan <foreign>&laquo;Boletin Oficial del Obispado de Vitoria&raquo; </foreign>dalakoan: <foreign>&laquo;Solemnes Funerales por las almas de los Sacerdotes Fusilados por los rojos&raquo;. </foreign>Azkeneko au kendu ba'lu, etzunan oinbesteko obenik Apezpikuak. Gure aldeko apaiz gaizoentzat etxunate ezer egin, agerian, beintzat. Ez niken Gotzai aren larruan egon nai. Koldarkeriz egi&ntilde;a, ba&ntilde;an itsusia!</p>
<p><hi rend='Bold'>GURUTZE-GUDA</hi></p>
<p>N.&mdash; Gogoan al daukan Ebangelioan esana?</p>
<p>D.&mdash; Eta?</p>
<p>N.&mdash; Yainkoak egin lanak deabruari egoztea, Ispiritu Santuaren kontra dala pekatu, ta ez ditekela barkatu mundu ontan, ez bestean. Eta deabruak egin lana Yainkoari egoztea zer pekatu ote da? Orobatsu, itsusiago ez ba'da. Satanas gurutzearekin!</p>
<p>Gezurrarekin asi zitxinan eta Yainkoa Egia bera din. Oiek, besterik kaliz asi zitxinan, eta Yainkoa, besterengatik il. Eta abar.</p>
<p>Gurutze-guda. Nolakoa! Gogoan al dun gure lengusu Pantxika, Begiristainekin ezkondua?</p>
<p>D.&mdash; Ago pixka bat...</p>
<p>N.&mdash; Berdin zion. Aren seme bat sutatik etorri itxedotera, ta gure sukaldean Uxabia'k galdegin zionen: &laquo;zer irabazten duzute guda ortan?&raquo; Zer? Gutxi al derizkiozu? Bosgarrena ta seigarrena ta zazpigarrena libre atera ditugu, beintzat. Eta zortzigarrena, beratzigarrena ta amargarrena? Oiek ere bai. Ta bigarrena? Ori naparrak eta italianoak; guk eta moroak ez. Eta lenengoa, irugarrena ta laugarrena? Oiek agindu pi&ntilde;egiak dira soldadu batentzako&raquo;.</p>
<p>Espa&ntilde;ian bi uririk lizunenak bai al dakin zeintzuk esaten zituten? Iru&ntilde;a ta Salamanka, Buruxkila zegoanekoa. Naparroa gudak gaiztoago egin yun Errepuliak ba&ntilde;o. Lotsagarri uke oinbeste zikinkeri aipatzea ere. Ori, Gurutzea paparrean zeramatenak. Gero, lapurreta, merkatu beltza, ta ga&ntilde;erakoak. Geroak yakingo zetun banaka, an gertatzen ari diranak, oraindik ere.</p>
<p>D.&mdash; Zer bada?</p>
<p>N.&mdash; Kartzelak beterik daudela; biriketako ta beste gaitz asko, zar eta berri, sortu dirala; gose gogorra dagola, (ni Caparroso'n izan nintzanean ba&ntilde;o gogorragoa). Ortarako atera zitxinan mendira. Ta Gurutze antzean oinbeste eriotz eta zikinkeri egiteko.</p>
<p>Apaizguraso oiek ori nai ote zuten? Orain ditxin mi&ntilde;ak. Orain etxunate ontzat ematen Buruxkilaren yarduera. Lenaldi artan, nai zunan Aita Santuak Elizaren eta Espa&ntilde;iaren arteko artu-emana; Buruxkilak ez; orain onek nai yun; ba&ntilde;an Erroma'k ez. Berandutxo konturatu ditxin. Apezpiku bat edo beste ixilka asi zaizkion yarkitzen; ba&ntilde;an oraindio geiago ditxin zuri-neri'ka ari zaizkionak.</p>
<p>Erlijio gaixoa! Nekez altxatuko din gurean. Alakoak ikusi zetunagu!</p>
<p>Oraingoan gure erria oso galtzeko zorian zegon, erri bezala ta kristau bezala. Gelditu dan fede-ondarrak altxaraziko al yun noizbait ere. Orain ere gri&ntilde;arik aundiena gorriengana ez-ba&ntilde;a gure erriarengana zeukenate. Gernika txeatu zuten eran txeatu nai yunate Euskalerri osoa.</p>
<p>D.&mdash; Ez al zuten gorriek erre?</p>
<p>N.&mdash; Ala zabaldu zunaten zuriek, eta oraindik esan berria yun Buruxkilak itzaldi batean; ba&ntilde;a berek ere ba-zeki&ntilde;ate gezurretan ari dirala. Kalaguri'ko apezpiku Fidel Garcia gertatu Paris'en praile batzuen etxean. Gernika nortzuk erre zuten galdegin, eta. &laquo;badakigu nork erre zun; ba&ntilde;a geron artean elkarri so egiten diogu par-murritz batekin&raquo;. Zer biotza!</p>
<p>D.&mdash; Egia?</p>
<p>N.&mdash; An zegon praile euskaldun batek entzuna Ta kontatu zulako, prailetegitik aizatu. Ta Silos'ko praile-etxean gertatu zana: Praile-nagusiak berri eman Gernika kixkali zutela, ta praileak esku-zartaka ospatu. An arkitzen zan praile batek esana, Prantzira pasa zanean. Eunka ta berreunka esateko ba'nituken, ba&ntilde;an obe genuken ipernu ontatik atera.</p>
<p>D.&mdash; Ipernutik atera al diteke, bada?</p>
<p>N.&mdash; Ez, neska; ba&ntilde;an idurikizun artu dugun ipernu ontatik ere nekez aterako gatxin.</p>
<p>D.&mdash; Ala derizkiok?</p>
<p>N.&mdash; Bai, zoritxarrez. San Cristobal'go itzaletik atera nintzanean, atadiko gorrotoa ikusirik, au gogora nenunan: <foreign>&laquo;Qui non diligit, manet in morte&raquo;. </foreign>Laguna maite ez duna, illik dagola. Beraz, zenbat eta zenbat illotz, zuti zebiltzanetan! Ikaratzeko zinan, bai. Irabazten zebiltzanetan! Ikaratzeko zinan, bai. Irabazten ari ziranak, betiko nagusi zirala uste, txapel-gorriek batez ere. Oso si&ntilde;esturik zeudenan i&ntilde;ork etzila konturik artuko. Dabid'ena gogora nenunan: <foreign>&laquo;non est qui requirat&raquo;. </foreign>Galtzen ari ziranak, aldiz, noizpait etorriko zala aien txanda ere. Asko ta asko kristau zintzo, ixil, elkarturik zeudenan aurren-berri artan. Aiek, bai, bizi zitxinan. Gero, urrituz ari ditxin.</p>
<p>D.&mdash; Zergatik ori?</p>
<p>N.&mdash; Berandutzen baitu aien txandak. Oraindik ere ba ditxin amar, ogei, berrogei, Abrahan'en zintzo aiek ba&ntilde;o geiago; aiengatik barkatuko al zaion gure erriari.</p>
<p>D.&mdash; Zuek zeren obena duzute i bezalakoaek?</p>
<p>N.&mdash; Ba&ntilde;a zuri oiek, oinbeste eriotz egin ditiguten zuri oiek... gure erritar ditxin, Naparroa ukatu nai ez ba'dugu. Jauntxoaz aspertzen asi ditun, edo ongi asperturik zeuden; ba&ntilde;an obenik egin zutenik etzaien iduritzen. Gero baitaratuko ditxin, Dabid'en antzera. Ari Natan bezala, aueri ezuztekoa etorri dakidienean, &laquo;zer egin dugu?&raquo; esango yunate. Banaka banaka ba-ditxin ala ere, baitaratu diranak. Ordiziako ardandegi batean arro arro txapelgorri batek: &laquo;xixpa onekin oinbeste kali ditut&raquo;, eta etxekoandreak: &laquo;Yesus! Ez daukazu zaku txikia konpesatzeko!&raquo; Bertan konturatu ta naigabea egin zitzaionan. Nere adizkide Larreko medikuari gizon bat yoan Iru&ntilde;a'n oso gaizki zegola. Ongi aztertu Irigarai yaunak, eta, zuk ez daukazu ezertxo. Berriz yoan biaramonean. &laquo;oso gaizki nago&raquo;. Berriz miatu ondo ta ez daukazu ezertxo. Bai Don Permin, nik ez-egiteko asko egin ditut, eta andik atera zanean, illik erori.</p>
<p>Bitartean itsu zeuden geienak.</p>
<p>D.&mdash; Eta gureak?</p>
<p>N.&mdash; Gureak bi aldetara: batzuk, orda&ntilde;ak eman bear zaizkiela gure txanda datorrenean; besteak, barkatu bear zaiela. Ez ditxin geiegi auetakoak. Guri kendutako ondasunak gureganatzea arrazoizko din; ba&ntilde;an ortik aurrera, begira neurria non dagon. Oinbeste eriotz ezin apendu, aiek bezala izan nai ez ba'dugu. Eta, batzuk batzuk, erantzunbearrik geiena duten nagusiak, nola bizirik utzi? Erria bera asaldatuko litzakela. Ola ari ditxin esaten.</p>
<p>D.&mdash; Yainkoa lagun, dakigula! Zer gertatu bear ote du?</p>
<p>N.&mdash; Obe dun, bai, ik emen gelditu. Larra&ntilde;eko garaia iraultzen danean, etxunate bizirik utziko, ez apaiz, ez moja, ez praile, ez goragokorik ere, atzematen ba'ditute. Geienak Biurriaren alde atera baitziran, eta bekokiz. Amaika yoango ditxin iges! Batzuk asi zaizkigun zurikerian, batez ere praileak, gure txanda ba'letor ere.</p>
<p>Ba&ntilde;a, luzatzen yun, eta gure yendea on izatez aspertzen ari din. Gure gazteria ezkerretara, gero ta geiago. Aski bultza egin zionate. Si&ntilde;este aula zutenak, orain aulago. Santu antzekoak ere ba-ditxin; ez bat bakarra. Oiek galaraziko al yunate Yainkoak Dabiden agoz diona: <foreign>&laquo;Neque enim manebit sceptrum impiorum super sortem iustorum, ne extendant iusti ad iniquitatem manus suas&raquo;, </foreign>ots, gaiztoen zigorrak ez dula luzaro iraungo zintzoen gain, zintzo oiek okerrera ez ditezen.</p>
<p>D.&mdash; Oiek gaizto? Oiek omen ditxik katoliku, Biurri aurretik dala.</p>
<p>N.&mdash; Len esan yunatana, izena ostu ta ikurri&ntilde;a, Satanas'ekin. Ez al dakin Biurri'k matxinada ba&ntilde;o len &laquo;Yainko gabeko amar agindu&raquo; argitara zitula? Ez al dakin iru eskomikuren azpian dagola, agerirako beintzat?</p>
<p>D.&mdash; Baia?</p>
<p>N.&mdash; Lenbizikoa, Aita Santuak nazitarren kontra egin zun Enziklika Ezpa&ntilde;ian argitaratzea debekatu zulako; bigarrena, beste Enziklika bat eten eta eten, berak nai bezala eman zulako; irugarrena, Sevilla'ko Kardinalari Artzai-gutun bat zabaltzea galarazi ziolako.</p>
<p>D.&mdash; Bai omen yuk animako Gurasoa. Meza entzuten omen yuk egunoro.</p>
<p>N.&mdash; Antola ditezela ua ta aren animako gurasoa. Ez niuken aien larrupean egon nai. Beren kolkoan eta Yainkoaren aurrean zintzo ba'daude, ga&ntilde;ekoen aurrean etzeuden ala.</p>
<p>Ez dedila luzaro egon oien zigorra gure gain. Buka dedilla ango gorrotoa, ango ipernu bizia.</p>
<p>Gu ere atera gaitezen, ipernu kixkalgarri ontatik.</p>
        </body>
      </text>
      <text>
        <front>
          <head rend='Bold'>--><p>V</p><--</head>
        </front>
        <body>
<p><hi rend='Bold'>BATAIAGABEEN AURTEGIA</hi></p>
<p>N.&mdash; Ipernutik Garbitegira uke, berez, urrengo txangoa; ba&ntilde;an iru Elizak batetsuan artuko zetunagu: burruka ari geranona, garaitu dutenena, ta zerura bidean ziur daudenena. Auetara ba&ntilde;o len, bataia gabeko aurren egongua yunagu yardungai. Gogoan al dun Espuru'ko ikuskarria?</p>
<p>D.&mdash; Elias'ena?</p>
<p>N.&mdash; Bai. Elias itzalita geroxago, amar amaika urteko aur bat agertu zitzaidanan nere aurrean, utsetik atera bailitzan. Aurpegi ezagun antxa.</p>
<p>Nor augu xeme?</p>
<p>A.&mdash; Zuetakoa natxik.</p>
<p>N.&mdash; Matxin edo?</p>
<p>A.&mdash; Ez, amabigarrena.</p>
<p>N.&mdash; Gizagaxoa! Nola bizi zerate aurtegi artan?</p>
<p>A.&mdash; Zuek emen ba&ntilde;on obeki. Ez diagu ekaitzik, ez gaitzik, ez ta zerukoen bekaitzik.</p>
<p>Zuek emen ba&ntilde;o doatsuagu gatxik askoz ere.</p>
<p>Emak emen lurrean santu bat argialdirik aundienean; ua ba&ntilde;o doatsuago gatxik, grazia ezik. Yainkoa obeki ezagutzen baitugu.</p>
<p>Zuek ba&ntilde;on aurrerago bizi gatxik. Zuek egan asi zerate, ba&ntilde;an illargira ta izarretara etzerate bei&ntilde;ere iritxiko. Gu, bai, emen gabiltzik, legorrez legor, itsasoz itsaso, eguratsez egurats, izarrez izar, nai dugun tokira. Guretzat ez dik azken-auzi egunik, ez baikenun on eta gaiztoaren berri. Alare, yaki&ntilde;a, sortegun berean bataiatu ta il zana, asko doatsuago dik gu ba&ntilde;o. Yainkoa ikusteko ta gozatzeko gaiago baita.</p>
<p>N.&mdash; Zerk ekarri au neregana?</p>
<p>A.&mdash; Alegia, buruan iraultzen asi dukan liburu ortan ez gaitukala ipi&ntilde;i bear ipernu edo erdi-ipernuan Dante'k bezala. Arek ipernuko lenbiziko oboan sartu ginduan. Oraintxe ere, il gi&ntilde;anetik, erdi-zeru esan litekenean bizi gatxik.</p>
<p>N.&mdash; Au estearekin itzali egin zinan, ni naigabe xamar utzirik. Laztan bat emango nionan, ba&ntilde;a gorputzik ez baitu egiazkorik utsa laztanduko nenunan.</p>
<p>Beste senideetaz oroitu nintxinan. Aietan gaiztoenak ez dezala bide okerragorik eraman.</p>
<p>D.&mdash; Baldinbait ere!</p>
<p>N.&mdash; Aur oiek ere Yainko-Semearen argipean zeuden, graziarenean ez ba'da ere, Beraren antzera egi&ntilde;ak baititu oro. Bai adimendunak, bai ezak, guziak nolabait Yainkoa sumarazten yunate beren einean. Eta, eguratseko txoriak txintaka Yainkoa goresten ba-dute , ta gauezko pizti ankerrak ere, aragi bizi billa dabiltzala, Yainkoa beren gisan aitortzen ba-dute, Dabid'ek diona, pekaturik egin ez duten gaixo oiek ez al ditxin txori ta pizti ba&ntilde;on areago?</p>
<p>D.&mdash; Ala esan litekek.</p>
<p>N.&mdash; Ordutik onara, egunero esan oi di&ntilde;at, beste sorkari guziekin Yainkoa goretsi naiez. <foreign>&laquo;Benedicite, infantes limbi, Domino&raquo;.</foreign></p>
<p>D.&mdash; Ederki. Oso arrazoizko gauza.</p>
<p>N.&mdash; Gogoan zeukanat: ama batek eketx egin zunan, ots, aur illa. Ba-zunan irugarrena gaixoak, gogoz bestera, yaki&ntilde;a, ta naigabe zegola, karta bat egin zidanan linbo ori zer ote zan galdetuz eta seme aiek bei&ntilde;ere ikusi gabe geldituko ote zan. Emen esaten ari naizana erantzun nionan, eta bai pozetan sarrerazi ere. Zenbat ama ta guraso gaixo egon oi ditxin orobat, aurrak bataio gabe il zaizkielako! Ba-yunat adiskide bat, emazteak zazpi eketx izan zetion, gaixoak, eta bat eldua nai.</p>
<p>D.&mdash; Zenbat aur gaixo ote daude linboan!</p>
<p>N.&mdash; Guk uste ba&ntilde;o geiago. Orai&ntilde;aldian bazoazin, beintzat. Ala bearrez, aurdunen axolakabez,... gaiztoz. Len etzitxinan ainbeste. Guk amabiren artean bakarra yunagu. Orain zenbat amabiko ote dira, etxean bakarra nai duten oietakoak? Egia, asko ta asko, bizira ba&ntilde;o len galduaziak; beste asko , ainbeste ez ba'dira ere, bizitzen asi ta gero. Zer erioketa! Ta saldo guzi ori ipernura, edo zerbait naigabe dagon tokira?</p>
<p>Ez eta ez.</p>
<p>D.&mdash; Ez, arren!</p>
<p>N.&mdash; O&ntilde;azerik ez beintzat i&ntilde;olakorik gorputzean. Naigabe pixkaren bat grazi-bizirik ez dutelako? Uste dutenak ba-ditxin; nik etxunat uste.</p>
<p>San Tomas'ek diona: &laquo;Bietan bat: aur oiek ba yunate zeruaren berri edo etxunate.</p>
<p>Edozer aukera, zeru galduaz etxunate naigaberik; ezean, ez-ezagunak ez baitu gri&ntilde;a&ntilde;arik ematen; baiean ere ez, arrazoidunik ez baititeke naigabetu, ez dagokion ondasunez.&raquo; Zeru galduaz naigaberik ez ba dute, beste edozertaz zergatik?</p>
<p>Erloju bat egiten dunari bekaitz al akio i, ezin egin dunalako? Edota egal-ontzia egin dunari? Alako edo olakori, ik ezin dunaken zerbait egin dulako? Ez al dion, ostera, txalo yotzen? Aiek ere ori egingo yunate. Guk Aingerueri bezala. Naigabe apurra ba'lukete ere, nolakoa? Atsegi&ntilde;ik aundienarekin gerta dakikegun naigabetxoaren gazi-geza. Zein da mundu ontan, santu danaren atsegi&ntilde;a ba&ntilde;on aundiagorik, batez ere, otoitzean Yainkoak irugarren zerura&ntilde;o yaso dezanean? Orrek ere ba yun bere gazi-geza: atzerri-mi&ntilde;a, orduan ere.</p>
<p>Naigabe ortaz dana dala, nik au uste: zeruan Yainkoa guk ba&ntilde;on obeki ikusten dutenengatik guk naigaberik ez baitugu izango, alaxe aur aiek ere, zerutarrak ikustean.</p>
<p>Bai poza ere, Yainkoak gu ba&ntilde;o sorkari ederrago egin ditulako.</p>
<p>D.&mdash; Ta zer derizkiok? Ikusiko al gaitute edo ikusiko ote ditugu?</p>
<p>N.&mdash; Elizak diona idukiririk, ikus neri dirudidana.</p>
<p>D.&mdash; Elizak zer dio lenbizi?</p>
<p>N.&mdash; Zeru-ipernuek toki berezia ba-dutela.</p>
<p>Linboak ere bai, antza. Izan ere itsusi uke orduan naste bizi izatea. Ba&ntilde;a zerua, batez ere, egoera doatsua baita, ez uke itsusi Yainkoaren sorkari diran aur oiek beren einean zerua edertzea. Lurrean ere bazetunagu landare ta txori. Elkarrekin ederki bizi gatxin, gure ta aien egoera bixikoa dan arren.</p>
<p>D.&mdash; Auek, ordea, gure pozerako ditxik; an berriz, Yainkoak bere pozez aseko gaitik, eta etxuagu besteren pozaren bearrik.</p>
<p>N.&mdash; Egia; ba&ntilde;an ez gatxin an egongo xoxoturik, beti begiok Yainko soillarengana zuringoturik. Nolanai ere, Yainkoarekin egongo gatxin, eta sorkari bakoitzean Yainkoa ikusiko yunagu emen ez-bezala. Beraz, aiek maitatzearekin, Yainkoa Bera maitatuko yunagu; bestela esan, Yainkoagan murgildurik gaudela ikusiko zetunagu. Etxun emen bezala. Sorkari bati begiratzen ba'diogu begiratua errex murgiltzen zaigun artan, Yainkoaz aztutzeko, bestera bearrean. Une batez aietan Yainkoari begiratzen ba'diogu, begiratu ori errex atertzen zaigun. Orduan, berriz, aietan murgiltzerik ez, edo murgildurik, nai ta nai ez Yainkoagan murgildu bear era berean.</p>
<p>D.&mdash; Etzegok oker asmatua.</p>
<p>N.&mdash; Yainkoak gizaki egin gaitin, ga&ntilde;era, ta nola nai dun, ainbeste gurasok beren aurrak ikusi lezazketenean, bei&ntilde;ere ezagutu gabe gelditzea?</p>
<p>D.&mdash; Ori esan.</p>
<p>N.&mdash; Gurasoek emen maite yunate itsu edo gor edo ezaguera gabe sortu zaiena ere.</p>
<p>Nola ez an, guk orain ba&ntilde;o Yainkoa obeki ezagun eta maite dun aurra?</p>
<p>D.&mdash; Bidezko zirudik.</p>
<p>N.&mdash; Yainkoak au nai yun: Berak egi&ntilde;ak guk ezagutzea ta maitatzea. Batez ere zeruan oinbeste ta oinbeste milloi Aingeru; ori egi&ntilde;ez ez baitugu Arengandik aldegiten; ostera, aiek maitatuz. Bera baitugu maitatzen.</p>
<p>D.&mdash; Senideek elkar ikusiko ote dugu zeruan ere?</p>
<p>N.&mdash; Senarrak emaztea ere zergatik ez? Batek esan zidanan: &laquo;zerua ez da neretzat osotara zeru, senarra ikusi bear ez ba'dut&raquo;.</p>
<p>D.&mdash; Ori duk ateraldia!</p>
<p>N.&mdash; Zer nai yun? Gizaki izatea etzigun kenduko Yainkoak, be&ntilde;ipein. Ebangelioak diona: an ez da i&ntilde;or ezkonduko; denak Yainkoaren Aingeru ditezke. &laquo;Egia, ba&ntilde;an aragiz ez ba'da ere zergatik ez elkar maita Aingeru bezala, ta beste edonor atze ba&ntilde;o geiago? Santu ziranen gurasoek ez al yunate poz aundiago ta dirdai aundiago beren semeak ikustean? Eta zergatik ez gallendu ere, aien guraso izan ziralako?</p>
<p>D.&mdash; Ba&ntilde;an, esana dan bezala, &laquo;zu zeruan gorago egongo zera ni ba&ntilde;o, ta etzaitut ikusiko&raquo;.</p>
<p>N.&mdash; Beti ez al ditxin beren yar-lekuan eserita egongo. Ga&ntilde;era, len esan yunadanez, zerua batez ere egoera doatsua din. Elkarren ondoan egonik ere, bata bestea ba&ntilde;o gorago zegon, ots, batak Yainkoaren dirdai aundiagoa agertzen yun besteak ba&ntilde;o. Ola gertatzen dun izarretan ere: bata ba&ntilde;o bestea dirdaitsugo ikusten zetunagu emendik, San Paul'ek diona. Beraz, etzaidan iduritzen, amak bere semea ikusi nai ta, ikusi gabe geldituko danik: ez zerukoa, ez linbokoa.</p>
<p>Eta toki berezia ba'lukete ere, zergatik ez ara yoan zerutarrak, legorretik itsasora bezala edo Europatik Ameriketara bezala?</p>
<p>D.&mdash; Ori esan, mutikoa. Beraz, guk ere anai bataia gabea ezagutuko yuagu.</p>
<p>N.&mdash; Baiki. Ta oinbeste amak beren erraietako aurrak.</p>
<p>D.&mdash; Eta aur oien gorputzak biztuko ote dira azken-egunean?</p>
<p>N.&mdash; Nik uste. Ipernukoak ere bai, gaitzerako; egin zituten gaiztakerien zigorrak yasateko. Areago, beraz, aur gaixo oienak.</p>
<p>D.&mdash; Zerukoen eta ipernukoenak, bai, igerritzen zioat; ba&ntilde;a zergatik linbokoak?</p>
<p>N.&mdash; Aien anima, berez gorputzean bizi izateko egi&ntilde;a yun, eta gorputza animarentzat egi&ntilde;a: biak elkarrentzat. Yainkoak ala egin zetunan, eta eriotzak bakandu ba'zitun ere, elkarrekin batu gabe ez ditxin gizaki. Aien izatasunari berez zor zaion bat egitea, ta Yainkoak ezin ukatu, artarako egin zitun ezkero.</p>
<p>D.&mdash; Gizon-gorputzekin, alegia?</p>
<p>N.&mdash; Bai, erne-berrian illak ba dira ere.</p>
<p>D.&mdash; Ez ote dira aur-gorputzean geldituko, beti aur?</p>
<p>N.&mdash; Ez nik uste. Eman dezagun egun bateko erne-mu&ntilde;a dan aurra, ots, aurgaia, ta beratzi illabete zitun aur eldua, yaiotzean illa. Erne-mu&ntilde; arek aur izateko, asko azi bearra zeukan. Beraz, aur eder izatea ba'legokio, zergatik ez aur ederrari gizon eder izatea? Eta zergatik ez, eketx atera ziran guziek, gorputz berdintsueekin?</p>
<p>D.&mdash; Ala esan litekek.</p>
<p>N.&mdash; I&ntilde;olaz ere, gure gorputzen dirdairik etxunate izango, ba&ntilde;a lurrean bizi diran gizonak bezain ba dirakela esango niuken.</p>
<p>Ara beste gauza bat: gu ederragora aldatuko gatxin, etxeko kera galdu gabe; ba&ntilde;an aur oiek obeki gogora ekarriko dutela natxon beren etxekoen antza, lurtar izan gi&ntilde;anean bezala. Ez gatxin izango emen bezala, etxeko batzuk beltxeran, amaren aldera, ta besteak zurito, aitaren aldera.</p>
<p>D.&mdash; Ikusten!</p>
<p>N.&mdash; Eta aien aitameri etzaien ukatuko beren aurrak ikusteko poza, ta bereziki maitatzeko ere. I&ntilde;uxente il ziran gizagaxo zentzurik gabeak ere. Aiek ola maitatzean, esan dutanez, Yainkoa maitatuko baitute, Berarengandik begiratua atertu gabe.</p>
<p>D.&mdash; Etzaidak iduritzen gaizki asmatua.</p>
<p>N. Au ala ba-zan sartu bedi kalabazan; ez ba-zan, loratu bedi baratzan.</p>
<p><hi rend='Bold'>GARBITEGIA</hi></p>
<p>N.&mdash; Esan oi yunagu norbaitek eramankizun aundiak ditunean: &laquo;Ze burgatorioa gaixo orrek! Beste kixkailtegi ua bera ikusi dunik ez ba da ere, Garbitegi esaten zaiona, bai, gutxi edo asko. Ongi eramaten ba'da, anima garbitzen baitu.</p>
<p>D.&mdash; I ere ederrak ikusia aiz, gizgaizo ori!</p>
<p>N.&mdash; Ez aipatzea obe, neska, edo aipatu ta aipatu. Espa&ntilde;iko matxinadaz ez mundu guziko gudaz etxunak amets zakarrik batere egin; ba&ntilde;an arako beste Garbitegi artaz, oraindi ba-zetunat ametsondo gozakaitzak.</p>
<p>Ogei ta zazpi urte aundi! Egunez pakean ba nago ere, gauean aldiz oroitara zaizkidan. Orrek adieraziko yun nolakoak ikusia naizen.</p>
<p>D.&mdash; Gudaldian ba&ntilde;on aundiagoak?</p>
<p>N.&mdash; Askoz ere. Bein zeukenat gogoan, San Kristobalen etxean nengola egin nenunan amets.</p>
<p>D.&mdash; Ez duk amets astuna.</p>
<p>N.&mdash; Beste bein Prantzian. Gurs'eko atari itxitu edo Mirandategi artatik atera berri nintxina. Landes'etara igesegin nunan, adiskide aundi Martin Oiartzabal yaunaren etxera. Atsalde artan oillar eder bat il zunan biaramonerako. Gau artan beste amets au egin nenunan: Gurs'eko eilegorrean etzanik nengola, ta etzauntzaren sapaia egunez bezala ikusten nula. Ametsa gaitzerakoa danean askotan gertatu zaidan: &laquo;ametsetan ari ote naiz?&raquo;, eta, berela esnatzen natxin.</p>
<p>&laquo;Gaur yaki&ntilde;a ametsetan, biar oillarra baitugu yateko. Bi amets oiek besterik etxunat egin biurrialdi oietan.</p>
<p>D.&mdash; Ez ditxik amets izugarriak. Eta Gurs'en nola?</p>
<p>N.&mdash; Ez ain gaizki. Zazpi kilo galdu nitunan, ba&ntilde;a ba-nenunan adiskide bat musikaria ta arekin nengonan egun guzian kanta ta danza ikasten. Esaten zunan yendeak: &laquo;bi oiek bai doatsu dirala! ez baitira konturatzen itxituan daudenik&raquo;. Egia; lo berriz, yaki&ntilde;a. Bein bazkalondoan etzanik nengonan, begiak itxirik, eta, &laquo;ez al da doatsu Orixe, orrela lo egiten duna?&raquo;, esan zunan batek.</p>
<p>D.&mdash; Zergatik eraman induten ara?</p>
<p>N.&mdash; Prantses gizagaxo aiek burua galdu zunaten, alemana sartu zitzaienean. Guregana iduritu txarren batek artu zitunan. Ori barkatzekoa din. Guda bukatutakoan ere, gose apur bat ikusi genunan; ez ordea Petiri-Santz, esateko. Ondoan neukanan O&ntilde;ati'ko Jausoro. Gizagaxoak ango eltzaririk ezin yan, eta neri ematen zidenan. Nere zakuan biena errex kokatzen zinan. Zazpi kilo besterik ez nunan galdu iru illabete terditan. Ba&ntilde;a Prantzian, ango mendeko Euskalerrian, obeki esan, Donibane Lohitzun'en Burgatorioa zegonan neretzako, azken alde ontara.</p>
<p>D.&mdash; Eta?</p>
<p>N.&mdash; Ez din aztutzeko Elias'ek esan zidana:</p>
<p>Elizaren alde bizkor yokatzeko.</p>
<p>D.&mdash; Prantzian Elizak etsai aundiak omen zetuk.</p>
<p>N.&mdash; Ez din ortaz. Etsaiak, obeki esan, adiskide mi&ntilde;enik bear luketenen artean: apaiz eta goragoko Elizgizonen artean.</p>
<p>D.&mdash; Ikusiko uke!</p>
<p>N.&mdash; Asi zitinan Espa&ntilde;ian ere sasi-yakintsu batzu, Yainkoak bere Liburuetan esana bere gogara makurtzen, mundutarren belarria goxatzeagatik, egiari muzin egi&ntilde;ez, ipuia zeritela. Batez ere Prantzian, buru-yario ta mihi-yario gogorra baita prantsesa. Bear duna ta ez duna buruz irauli bear; agora datorkion guzia tar-tar adierazi bear.</p>
<p>D.&mdash; Apaiz yende ta goragoko oiek Elizaren aurka?</p>
<p>N.&mdash; Izan ere. Ta apaizgaieri irakasten ari diranak. Urte artan asi zinan Baionako Apezpikutegia moda berriko ipui oiek zabaltzen, an emen iriz-iri mintzaldiak egi&ntilde;eraziz. Etorri zitinan Donibanera bi Irakasle. Obe zunaten etxean gelditu ba'lira.</p>
<p>D.&mdash; Ortara&ntilde;o?</p>
<p>N.&mdash; Ortara&ntilde;o. Bat arek mintzagai zer zun esatea ere lotsagarri din: &laquo;bide yatorrez-bestera aurra nola egi&ntilde;erazi diteken, eta zillegi ote dan....&raquo; Ikustokia lepora&ntilde;o betea omen zegonan... nexkato gaztez.</p>
<p>D.&mdash; Yes!</p>
<p>N.&mdash; Ontara ez nintxinan agertu ere. Esana yun San Paul'ek, olako gauzarik aipatu ere ez egiteko: <foreign>&laquo;nec nominetur in vobis&raquo;.</foreign></p>
<p>Eta erriko yende xumeari ori agintzen ba'dio, zer esango ote zion apaiz bati?</p>
<p>D.&mdash; Ortara&ntilde;o galdua dago lotsa?</p>
<p>N.&mdash; Okerrago dana, beste Irakasle bat si&ntilde;eskizunen aurka ari izan zinan. Esan zitekenan gaiztoek eman ziotela dirua. Artara, bai, ederki egin zunan.</p>
<p>D.&mdash; Yaki&ntilde;aren ga&ntilde;ean eta naita?</p>
<p>N.&mdash; Buru-arinkeriz?... Obe bearrez?... Bere burua erakusteagatik?... Etzeki&ntilde;at. Lenbizi Elizan arratzaldetik iragarri zunaten. Atarian paperak erruz zabaldu zetunaten zertaz mintzatuko ziran &laquo;Gure Etchea&raquo;n. Etxe au Parrokiaren yolas-etxea din. Paper oiek au esaten zunaten azken-lerroan: i&ntilde;or bestera baldin ba zegon, atera zedila, itza bere zula. Bildur izaki ni ta yoan natxin oraingoan. Mintzagai: &laquo;Gizonaren yatorria: zer dio yakinkizunak? Zer dio Yainkoaren itzak?</p>
<p>Zer-ikusi edo zer-entzun, bazterrak bete zitxinan. Yakinkizunak zer dio? Zabaldu zunan agoa doakabe arek, eta obe zukenan idiarena esan ba'lu! Bizidunen motak aldakor zirala. Adan Yainkoak egi&ntilde;a zula, ba&ntilde;an ez bertatik bertara; beste bizidun batzuk egin zitukela aldeaurretik, eta aiek bizialdatuz sortuerazia zukela gure lenengo gurasoa. Non irakurri duzu ipui ori?, nik, eta, &laquo;bidezkoago iduri zaida&raquo;. &mdash; Bai?, nik, bidezkoago zirudin Yesukristo Gurutzean ez iltzea; gizon egitea aski baitzuken, eta edozein eginkizun gure alde egin, gu ipernutik yaregiteko. Beraz, ez zala il esan bearko: ori da zure arrazoikera. Zer mutikoa zu! Beti &laquo;ditekenetik izanera&raquo; ari zera, ta ori ez da i&ntilde;ongo pilosopian argibide yatorra. &laquo;Ditekena dala&raquo; beste argitasunik etzunan ekarri, ta berak ala uste zula.</p>
<p>Mendel'en legea etzunan aipatu, ots, bizidunen motak aldakaitz zirala, si&ntilde;esgaben artean ere baitira ortara daudenak. Eta sotanadun ori, makurrenera. &laquo;Ipuiek zer dioten esan diguzu&raquo;, nik, egiazko yakinkizunak zer dionik ez. Mintzaldi osoa bukatu zun arte ez nenunan aterrarazi. Bukatutakoan au esan zunan: &laquo;i&ntilde;or bestera ba'dago, atera bedi&raquo;. I&ntilde;or ez eta ni atera nintxinan, nere nolabaiteko prantsesean. Yendea kuzkur zegonan. Ba nitunan nere alde katoliku zintzo asko. Orduerdiren bat eman nenunan besteraka, ta au esan nienan itzaldi auen antolatzaileeri: &laquo;Ainbeste gauza ditut beste esatekoak, asko luzata baininteke; beraz, emaidazute beste gaualdi bat nere argibideak ateratzeko&raquo;. Bai eman ere.</p>
<p>D.&mdash; Azala bear yuk!</p>
<p>N.&mdash; Nik etxunat izugarria yende askoren aurrean itzegiteko, ba&ntilde;a nolatan ixilik utzi zozokeri aiek esaten? Edo gaiztakeri aiek. Gure Eliza gaixoa ola kaxkarrerazi gaiztoen aurrean, alde atera bear lukenak!</p>
<p>Utzi nionan bigarren itzaldia egin zezan, ots, zer dioten Liburu Santuek gizonaren yatorriaz, andik zortzi egunera, ta urrengoan eraso nionan alde guzietatik.</p>
<p>D.&mdash; Bigarrenean zertzuk esan zitun?</p>
<p>N.&mdash; Lenengoan ba&ntilde;o beltzagoak.</p>
<p>D.&mdash; Alegia?</p>
<p>N.&mdash; Genesis ez zala yo bear gertakizun.</p>
<p>D.&mdash; Zer da Genesis?</p>
<p>N.&mdash; Munduaren eta gizonaren sortueraz Yainkoak esana.</p>
<p>D.&mdash; Nola yo diteke bada?</p>
<p>N.&mdash; Idurikizun bezala artu omen ziteken.</p>
<p>D.&mdash; Yainkoak berak esan al du idurikizun bat dala?</p>
<p>N.&mdash; Nondik? Orduan nik ixilik egotea neukenan.</p>
<p>Eta Sortuera zaion Liburu ortako bigarren Atala. Esan ere ba nitxonan: &laquo;Moise'ren itzak Yainkoarena balio du liburu ortan; ba&ntilde;an ar zazu giza-itz antzean. Yesukristorena Berarena ere orrela artu? Ez al du Yesukristok ikustekorik Genesis orrekin? Ara, ain zuzen ere, Ebangelioan aipatzen du bigarren Atal ori, ta gertakari bezala. Orregatik begirapen geixago merezi dula derizkiot Yesukristoren itzak Moise'rena Yainkoaren itz ez ba'litza ere.</p>
<p>&laquo;Idurikizun edo adierazkizun bezala yo diteke ala ere&raquo; esan zidanan. Zer uste duzu?, nik, Yesukristok Bere Eliza ipuien eta idurikizunen ga&ntilde;ean ezarri zula? Zuen Lafontaine zala uste al duzu? Ba&ntilde;an azter dezagun Ebangelioa, esan nitxonan. Bi Ebangelarik itz berekin yalki zuten. <foreign>(Mt. XIX, 3, sq: Mc, X, 2 sq.)</foreign></p>
<p>Pariseuek zer-atera urbildu zitzaizkion Yaunari: &laquo;gizonari zillegi al zaio, edozergatik emaztea zapuiztea?- Ez al duzute irakurri esan zien, gizona egin zunak gizaki-emazteki egin zitula lenbizitik? (Au lenengo atalean dago, <foreign>I, 27);</foreign> ba&ntilde;an urrengo au bigarrenean: &laquo;Orregatik gurasoak utzi bear ditu gizonak eta emazteari eratxiki bear ditu gizonak eta emazteari eratxiki bear zaio; ta biek gorputz bat dirake. Bi gorputz ez-ba&ntilde;a, bakarra. Beraz, Yainkoak batu zuna gizonak ez beza bakandu&raquo;. <foreign>(Gen. II, 24.)</foreign> Eta aiek: &laquo;Ez al zun bada agindu Moise'k, zapuiztagiria eman eta bialtzeko?&raquo; Eta Yaunak: Moise'k zuen biotz gogorragatik utzi zizuten emaztea zapuiztea, ba&ntilde;a lenbizitik ez zan orrela&raquo;.</p>
<p>Ona emen bi gertakari. (Yuduek etzioten esan ipui zanik): 1) Moise'k bizialargun gelditzeko baimena eman ziela yudueri biozgogorregi ziralako; 2) Yainkoak ostera, lenbizitik gizon-emazte egin zitula, ta aragiz elkartzean gorputz bat egin zutela. Beraz, ez bakantzeko. Ez al da ori gertakari batekin beste gertakari bati erantzutea? Nork aitortuko du bizialargun gelditzea idurikizun dala? Eta Yesukristok esana ipui utsa ba'da, zer balio du Aren argibideak yuduenaren kontra? Baterez. Yuduen arrazoiak urre balio luke, ta Yesukristorenak ez ta zillar ere. Beraz, Genesis gertagauzaz ari da.</p>
<p>D.&mdash; Zer erantzun zian?</p>
<p>N.&mdash; Izan zunan azala oraindik ere, &laquo;idurikizun bezala artu diteke&raquo; esateko, xoxo arek.</p>
<p>Oiek eta beste gauza asko entzun zetunan, ba&ntilde;an ardizarra etzanda auznarrean bezala gelditzen zinan beti, begiak nora zeuzkan yakin gabe.</p>
<p>Nere mintzaldia, makinaz idatzirik, Donibaneko adiskide katoliku batek eskatu zidanan, eta an zebillan nonbait, galdu ez ba dute. Bi aste aietan ez nenunan lo aundirik egin. Dozenerdi bat kilo galdu nitunan: kristau zintzoen artean egiten ari zan kaltea autemanez. Geienak katoliku zitxinan. Si&ntilde;este gutxiko gizon batek au esan zunan aren itzaldia entzun ondoren: &laquo;Onara etorri naizenean ez nun si&ntilde;este aundirik; ba&ntilde;an orain baterez&raquo;. Gure yende gaixoak berriz: &laquo;zer si&ntilde;esten dugu? Orai arteo irakatsi daukutenak ez duia balio&raquo;? Ikaraturik gelditu zitxinan.</p>
<p>Zer naigabea, batez ere katoliku dan batentzat! Gutar bat ola mintzatzea, ta askoz okerrago dana, Apaiztegiko Biblia Irakaslea. Yoaten naun Parrokuagana: &laquo;zer da au?&raquo;, ta, &laquo;etzitela arrangura; ba-da Erroman fedea zaintzen duenik&raquo;. Nai dut, nik, ba&ntilde;a bitartean zer kalte egiten dute gizon oriek!</p>
<p>Ainbeste gauzaren artean bat besterik etxunat esan si&ntilde;esteari dagokionez ark utsegin zuna; ba&ntilde;a beste bat bederen esan bear yunat yoan-etorri aundikoa: Adan bat ba&ntilde;o geiago izanak zitezkela esan zunan axandalo arek.</p>
<p>D.&mdash; Zer da axandalo?</p>
<p>N.&mdash; Lekunberri'n mitxirrika, zuek esaten zenutena, beste nonbait inguma, ta beste itz asko baititu Yainkoaren mandatari arek. Ba&ntilde;an arrazoi dun, oraingo ontan gizon ua Yainkoaren ba&ntilde;o deabruaran mandatari zala esan zitekenan. Ba&ntilde;an Uitzin axandalo erderaz tontuelo bezala din.</p>
<p>D.&mdash; Nola ditezke Adan bat ba&ntilde;o geiago?</p>
<p>N.&mdash; Zer nai dun? Bein malda beera asi ezkero, errekara&ntilde;o. Ontan ari gi&ntilde;ala, beste zertakobait San Paul aipatu zunan <foreign>(Rom. V.)</foreign>. Orixe zinan bere burua zuloan sartzea. Andik eldu nionan, esaten baitu dozenerdi bat aldiz, Adan bat bakarra izan zala. Ori ere bestera artu zitekela esan zidanan. Yainkoa lagun dakiola. Beraz, nik, Kristo bat ba&ntilde;o geiago ba zitezken? Yendea marmar asi zitzaionan. Antxe zegonan maiaren erdian, ni baztarretik. Nik, maiaren ga&ntilde;ean Ebangelio liburu bat utzi nunan, eta aren barrenean papertxo bat neukanan, nere argibide guziak labur labur oartemanik. Azken argibide au neukeman: <foreign>&laquo;Sic spondeo, sic iuro, sic me Deus adiuvet et haec sancta Dei Evangelia&raquo;. </foreign>Ots, Ebangelioen ga&ntilde;ean eskua ezarririk zi&ntilde; egiten zula, beste asko gauzaren artean <foreign>&laquo;Genus humanum ab unico protoparente descendere&raquo;, </foreign>ots, gizadi osoa len-aita bakarragandik datorrela. Zi&ntilde; ori egiten baitute Irakasleak eskola idekitze egunean, Mezondoan. Bildur zinan, nonbait, ori aipatuko niola, ta bai al dakin zer egin zun? Erlojua aterata <foreign>&laquo;c' est l'heure&raquo; </foreign>esan, ots, buka-ordu zala. Auteman zuten, bai ga&ntilde;ekoek. Neri esan ere gero atarian.</p>
<p>Artean ni ekurugaitz nengonan. Biaramonean Elizan, atsaldeko otoitza bukatu zanean, sakristira sartu nitxinan. Apaizak eta ni adiskide gindunan; ba&ntilde;a yaki&ntilde;a, otsoak ez baitu bere aragirik yaten, nere kontra ez egonik, etzeudenan aren kontra ere. &laquo;Gizon orrek zi&ntilde;a autsi du&raquo;, nik, eta aietan batek-lau zitxinan- &laquo;geixko erran duzu&raquo;.- Zin egina du eskola urtearen len-egunean, au ta au aitortuko dula, ta orain bestera ari da.- &laquo;Arrazoin duzu&raquo; esan zidanan beste batek. Ba&ntilde;an irugarren batek au esan zidanan: &laquo;Apezpikuari kexatzen ba'zira, makurrago duzu, aintzinago baitoa. Aita Saindua bera ere, yakintsun berri orietako omen&raquo;. Erroman olako aizeak omen dabiltza&raquo;. Arri ta belarri egi&ntilde;ik eta lur yorik gelditu nintxinan. Zer gertatu bear ote du? Eliza ez din okertuko bere irakatsietan, ba&ntilde;a bitartean zer kalte egiten dute olako apaizek!</p>
<p>D.&mdash; Nola izan uan bekoki, oinbeste yenderen aurrean apaiz bati yarkitzeko?</p>
<p>N.&mdash; Berak eman zigunan ga&ntilde;ekoeri baimen, guk eskatu gabe. Ta katoliko zintzo bat nola egon ixilik, olakoak entzutean? Nere babesean eta nere atzetik ekin ziotenen beste batzuk ere. Etzunan bereizten ango mataza. Andik laister kalonigu egin zunaten. Nola ote dago gure Eliza gaxoa? Ez ote da argirik etorriko laister Erromatik?</p>
<p>Au izan nenunan Burgatoriorik aundiena Prantzian, ba&ntilde;an ateratzeko itxaropidea. Zerbait entzun yunat: Aita Santua Enziklika bat antolatzen ari omen dala sasiyakintsu tartar oientzako. Ez din nik nai orduko etorriko!(1)</p>
<p>N.&mdash; Mintza nadin egiazko Garbitegi artaz.</p>
<p>Nonai bezala Prantzian ere gauza txarrak eta onak ere ba-ditxin. An ikusi dutan zerbait egoki zetorkidan eta atsegin ematen zidan.</p>
<p>D.&mdash; Zer da?</p>
<p>N.&mdash; Gurean ere ikusi nai nukena: illerria Elizaren alboan, Elizari dagokala. Ez erri guzietan an ere; ba&ntilde;an an bai daudela ondoan bi pamili oiek, bi erri oiek bi Eliza oiek: burruka ari geranona ta zerura bidedean itxaropenez daudenena. Gu emen ari gaitunate oraindio, zeruak erakarri nai, ipernuak erakarri nai. Etzeki&ntilde;agu ziur nork eramango gaitun; obeki esan, gerok naita norekin yoango geran.</p>
<p>Xubero'ko Santa Garazi'n gintxinan, Euskalzaleen Biltzarrean. Sartzen gatxin Elizara, ta apaiz aundi bat ari zinan, Kristau Ikasbidea irakasten. Beren eguneko ikaskizuna bukatu zutenean, atera ditxin aur gaxoak, eta atetik yauzi-ala, bakoitza bere etxeko ilarrietara zoanan, zuzen zuzena, &ntilde;imi&ntilde;oenak ere. Eskuak bil bil egi&ntilde;ik, begiak apal, an ari dun amar urteko nexka bat. Aita yun erio berri. Esan zitekenan, naski, bertatik bertara ari zitzaiola izketan.</p>
<p>Zertako bear yunagu toki oberik, edota zer ibili bearra zeukenagu toki billa irudimenez mendi ta malkor, arroil eta aintzira igarotzen, anima aiek non eta nola dauden aiderazteko? Bai neri eragin ere polikitxo!</p>
<p>Gurean ere, bai, anima gaxo oiengana yaiera aundia yunagu. Otordu oro, maia bedeikatu aurrean geren otoitza egiten zietenagu, utsegin gabe ba&ntilde;an urtean bein, edo norbait iltzen danean yoan oi gatxin illen errira, oso bakan iltzen baitira erri txikietan. Gauza itsa! Uitzi'n, Eliz-etxearen tellatupean zegonan len bereiz illerria, illobiak Elizatik beretik kendu zitutenean. Aski bertan. Ba&ntilde;a nor yoaten zan? Apaizak eta atxoak, emazteak egon oi diran tokian, etxe bakoitzeko illobi zarrean, gorputzak ustu zituten tokian asi zitxinan otoitzak egiten. Ezurtegia itxirik zegonan burnizko ate aundiz. Eta zer ipui izukari yalki oi zitiguten! Bein illundu ezkero, aren albotik etzala pasa bear. Baraibar'ko Pantxika'k, animezkilla yo ezkero, iru giltz eman zitiola Elizari, ta irugarrenean beste mundukoek eraman zutela. Egunez ere, andik igarotzean, bildur nintxinan, ni be&ntilde;ipein.</p>
<p>Gero, illerri berria, erritik urrun egin zunaten, Gorriti aldera. Ara nor yoan? An ere ipuiak asmatu zitunaten: auntz bat ikusi zutela arresi ga&ntilde;ean, aker bat ikusi zutela gauez, larre-suak agertzen zirala. Ni gure beiekin Ilargun aldera nindoala, edo andik etxera nentorrela, ez nenunan asko begiratzen, egunez ere. Mingarri din, bai, ain gaizki irakatsirik gu egotea! Ala ere, egia: Uitzi'n ez dun Meza Nagusirik, ez lapur-mezarik, ez Meza ixilik ere ondoren errespontsu gaberik; ez Bezperarik, ez atsaldeko otoitzik ere. Olakorik etxunat ikusi Orixe'n, ba&ntilde;a naiago nuken erri guzietan illerri oiek Eliz-ondoan ba'leude! Bi urtez bizi izan natxin Bidarrai'n, eta an ikusi yunat i&ntilde;on ba&ntilde;o biziago bi Eliza auen elkartasuna. Erriko tokirik gai&ntilde;enean eta alaienean zeudin. Eliza guzia illarriz inguraturik zegon, batzuk apai&ntilde;ago, besteak txiroago; ba&ntilde;a guziak txukun. Noizpenka garbitzen zetunate, goizean, naiz atsaldean; lore batzuk ipi&ntilde;i ere bai, urtaro danean. Ba&ntilde;a, batez ere, Umia-Saindu egunean, biaramonerako.</p>
<p>San Agusti&ntilde;'ek esan zunez, otoitza obe din lorea ba&ntilde;o, ez baita isten; ba&ntilde;an otoitzarekin lorea ederki zetorren. Bata ba&ntilde;o bestea lore ederragoa. Si&ntilde;esgabe aiek lore utsak eraman oi zetunaten, eta olakoen aurka ari din San Agustin. Gure illarrieta oiek ikusi ba'litu, ta gure yende oiek otoitz egiten, etzinan ala mintzatuko. Igandeetan, batez ere, goiz-meza, Meza Nagusi, Bezpera aurretik eta atzetik yende guzia otoitz labur bat bederen egiten. Bai xoragarri dala! Beste zenbait erritan ere uste yunate, gorputza, animarengandik bakandu dan tokian gelditu dala, ta an dagola zerura igaro arte; ba&ntilde;an an, ikusi egiten dala esan ziteken.</p>
<p>D.&mdash; Anima gorputzaren inguruan ote dago bada?</p>
<p>N.&mdash; Ditekena. Bera ez ba'dago ere, Aingeruren bat, bai, otoitz ua Yainkoari eramateko, ta, bear ba'da, animari otoitzaren berri emateko.</p>
<p>D.&mdash; Aingerua an?</p>
<p>N.&mdash; Ez din nik asmatua. Elizaren Ritual edo oitura-liburuan, illarria bedeikatzen danean, an dagon Aingerua aipatzen din. Zertako ote dago an? Gorputz ustela edo ezurrak zaitzeko? Ez i&ntilde;olaz ere. Eta bestela, ez ote dago an anima ere? Ta ez ote dago ua zaitzen, gaitzetik galarazteko ezba&ntilde;a Elizan edo nonai aren alde egiten diran otoitzen berri emateko?</p>
<p>Yainkolariek diotenez, animaren auzia, ilda berela, gorputzetik bakandu dan tokian bertan gertatzen omen din. Ez uke bada arrigarri, anima illarrietan egotea ere. Ba&ntilde;a beste zerbait ere esaten yunate: anima oiek ez dutela gure pentsakizunaren berri.</p>
<p>D.&mdash; Beraz, zertako eskatzen diegu olako ta olako gauza? esaterako, esnatu gaitzatela xuxen eta ti&ntilde;el olako ordutan?</p>
<p>N.&mdash; Egia, neska. Nolabait yakin bearko yunate. Ortarako ederki zetorren Aingeru Zaindaria; animek berek ez entzunik edo ez ezaguturik ere, Aingeruak adieraziko zien gure eskabideen berri: gureak aienari, ta aienak aieri.</p>
<p>D.&mdash; Uste izatekoa dik; ba&ntilde;a zertako oinbeste Aingeru?</p>
<p>N.&mdash; Ba-dakin milloika ta milloika dirala. Irutatik bat Luziper'ekin erori ba'ziran ere, ezin konta-ala dirala. Ala ez ba'lira ere, il eta zerura yoan diranak ez al ditxin aski, beren etxeko illen animak zaitzeko? Aingeru aiek zeruan daudela, yaki&ntilde;a, lenago esan bezala. Zergatik ez grazian ilda zeruara yoan diranen animak ere, an eta emen? Gurekin yaio zan irugarrena ez ote da gu bion Zaindari? Aingeruen aukera galdurik etzeukenagu.</p>
<p>Aur dirala il diran oiek, Aingeru dirala esan oi yunagu. Ba&ntilde;a gaztetan naiz adi&ntilde; elduan naiz zartzaroan il diranak ere, Yainkoaren adiskide il ba dira, Aingeru dirala esan oi yunagu. Norbait il danean, esana yun Euskalerrian: &laquo;Aingeru gaitezela&raquo;.</p>
<p>D.&mdash; Eta bakarra danak eta etxekorik ez dunak?</p>
<p>N.&mdash; Ari ere, ildakoan Eliz-lurrik etzaion ukatuko, eta illobirik ez ba du, beste pamiliren batekoak berenean artuko yunate.</p>
<p>D.&mdash; Ta arentzako otoitzak?</p>
<p>N.&mdash; Ba-zetun Elizarenak. Ba-dakin, askotan zeruan dagon batengatik otoitz egiten yunagu, oraindi Garbitegian dagolakoan. Orrela egiten diran otoitzak, ainbeste ta ainbeste, orri ta olakoeri egokitzen zaizkien.</p>
<p>Gero berriz, ez dun gauza yaki&ntilde;a, nik edo ik olakorentzat egi&ntilde; otoitza, Yainkoak ari erauntsi diola zuzen, bearretan baldin ba'dago ere. Berak zekin nori baliarazi. Beraz, ez dun anima erraturik, erriak ala uste ba-du ere. Arek ere gutxienik bere Aingerua ba-yun, eta arengatik egiten diran otoitzen berri edo Yainkoak egokitzen dizkionen berri izango yun. Eliza deritzaion Lagunarte aundi ontan ez din ondasunik galtzen. Guziok yunagu ondasun guzietan artukizun, Ama orren seme geran ezkero.</p>
<p>D.&mdash; Eta erritik landa il diranak, itorik edo bestela galdurik?</p>
<p>N.&mdash; Aiek ere ba-yunate askok beintzat, beren Gurutze santua, il ziran tokian altxatua. Gogoan zeukenat egunero ikusten nuna, Aizarreneko Permin zanarena, etxeko baratzondoan il baitzan gizagaizoa. Toki oietarako ere Aingeru eskasirik etzegon zeruan, gure otoitzen berri gaixo oieri emateko. Oitura ona din, an gelditurik edo andik igarotzean otoitz labur bat egitea. Itxasoan, legorrean, errian naiz erritik landa, non da baztarrik, bat edo baten gorputza erio gelditu ez zanekorik? Beraz, nonai zabaldua zeukenagu Garbitegi ori, anima gaxo oien alde otoitz egin nai ba'dugu, ta oien Aingeruari zerbait adierazi nai ba diogu, otoitza dala, eskea dala.</p>
<p>D.&mdash; Prantzian zer oitura da Elizetan?</p>
<p>N.&mdash; Gurean bezalaxe, yaki&ntilde;a. Ba&ntilde;a gauza bat auteman nenunan lenbiziko yoan nintzanean Uitzi'n bezalaxe egi&ntilde;a. Eliza Amaren Otoitzak berberak izan arren, ba ditun an emenka oitura bixikoak. Doneztiri'ko Elizan zinan. Neronek amaika aldiz egin yunat Mezalaguntzale nintzala! Mutikoak Sakramentuaren argitik piztu zitunan, lenbizi aldareko argiak, eta gero, eskukoa itzali gabe, seroragana yoan zinan illobietara, piztargia eskeintzera. Ark banatu zitunan illobi guzietara. Erri askotan, supiztekoa sakelatik aterata egiten yunate, ba&ntilde;an etzaidan ain eder. Antxen ikusi nenunan Naparroan nengola, ua Naparroa Barrena baita,izenez gaur Prantzia izan arren. Ba&ntilde;a Prantzi'ko Biurraldiak eta ango Aginpideak etxun an alako eragin aundirik egin.</p>
<p>D.&mdash; Zer ikusten duk oitura ortan?</p>
<p>N.&mdash; Aldareko argi bakarretik garra guzietara banatzen dan bezala, aldareko otoitza ere bereala zabaltzen dala. Lenbizi apaizarena, otoitz aundia, Elizarena. Arek ematen zien indar beste ga&ntilde;erakoeri: Mezak. Argitxo ori otoitz-orde iduritara ziteken, bai gogoa pizteko, baita otoitzari iraunerazteko. Mezetara ezin yoan diran atxoek, aien illobiko argia pizteko agintzen zionate serorari. Etxetik edo baratzatik edo alorretik egiten duten otoitz laburra, an yoaten dun illobira&ntilde;o, garrari irauneraztera. Sagarako ezkilla entzutean, berrituko yunate, gaxoek, otoitza, illobiko argizagiari indar berri emanez bezala.</p>
<p>Illengana si&ntilde;esterik etxunagu galduko, ta aien alde egiten dugu otoitza, beroena din, eta zi&ntilde;ena. Beste otoitz asko, piztu gabe gelditu oi zaizkigun, sugaia igurtzi arren, edo buruxkan garra agerturik ere, berela itzali. Zenbat olako otoitz kristau epelen artean!</p>
<p>D.&mdash; Eta etxeko bat ba&ntilde;o geiago baldin ba'daude zerura gabe, animak illobi berean ote daude?</p>
<p>N.&mdash; Errez kokatuko ditxin, ogei ba'lira ere, ez baitute tokirik artzen. Ba&ntilde;a gure yendea, orai&ntilde;artekoa baintzat, Garbitegian ez dala luzaro egoten iduri zaidanan.</p>
<p>D.&mdash; Eta ara gabe zerura yoaten danik bai ote da?</p>
<p>N.&mdash; Nik baietz uste, bakarrak ba&ntilde;o geiago. Ba ditxin emen aski Burgatorio ikusi dutenak, eta oso santu izanik, eriotz-orduan gorri&ntilde;ik gabe arkitu diranak.</p>
<p>D.&mdash; Nolako o&ntilde;azeak ote ditute?</p>
<p>N.&mdash; Gorputz-o&ntilde;azerik ez, gabe baitaude, ba&ntilde;an antzekoa bai batzuk, alako erresumin bat, aundiago edo txikiago, pekatuen ariora. Beste batzuk berriz, mi&ntilde; ori gabe guziak dutena: erri-mi&ntilde;a, zerura-naia, Yainkoa ikusgalea. Nik ba nenunan adiskide bat: laguna il eta ogeita lau ordu ba&ntilde;o len agertu omen zitzaionan. Gorputz-antzeko o&ntilde;azerik etzula izan, eta bestetik ere ari&ntilde;a.</p>
<p>D.&mdash; Aundia dutenak ere izango ditxik bada.</p>
<p>N.&mdash; I&ntilde;olaz ere. Munduan eriotz eta olako egin zitutenak, damuturik aitortuta il ziranak, oso santu il ez ba'ziran beintzat, yaki&ntilde;a, mi&ntilde; aundiago ta luzeagoak dituketela. Ba&ntilde;a Yainkoarekin zintzo ibilli diranak, oso santu ez izanik ere, zergatik egari bear zetunate guk emen ba&ntilde;o naigabe latzagoak? Lenbizi, emengo santuen aldean lasapide obea zeukenate, seguru baitakite zerua galduko ez dutela. Eman dezagun, ditekena, emen santu zan bat, azkenean okertu ta ipernura yoan zala. Zergatik etzetun Yainkoak Garbitegiko anima oiek, ua santu zanean ba&ntilde;o maiteago idukiko, ta oien naigabeak zergatik dituken aien emengoak ba&ntilde;o gogorrago?</p>
<p>Geroko orrek baztarrak uzkurtzen zetun. Zerura sartuko dala seguru dakinak, zeruko erri-mi&ntilde;aren gazi-geza ukanik ere, pake sendoa zeukan. Naigaberik aundiena ere gutxitara biurtzen din, geroaren lasapide ori baldin ba'dago. Etorkizunak illuntzen gaitin eta naigabetzen. Uste niken, beraz, Garbitegi ortan ba-dirala guk emen ba&ntilde;on eramankizun gutxiago dutenak, banaka bederen.</p>
<p>D.&mdash; Ez duk ikaratzeko ik esaten dukana.</p>
<p>N.&mdash; Zertako ikararazi i&ntilde;or, egia ziur ez dakigula? Dana dala, gu ba&ntilde;on argitasun obean bizi ditxin, beintzat, Eliza ortakoak, betiko argia argi egiten asi baitzaie, goizeko argi-xinta. Illargi-erdi edo gau oso illun-gabe ori luzexego ba'da ere, illun osorik etxunate. Lenbiziko argi-urratzea asi zaienak eta eguzkia ikus-urbil daudenak, etxunate naigabe aundirik izango: ezi&ntilde;egon pixka bat. Obeki esan, lenbailen eguzki garbi ederra ikusteko irrika. Ta geiago aterraldirik gabe.</p>
<p>Si&ntilde;esgabeen artean, bai, anima oieri &laquo;itzal ixil&raquo; izena eman oi zietenan: <foreign>&laquo;animaeque umbraeque silentes&raquo;. </foreign>Guk &laquo;argi&raquo; esatea bidezko gauza din. Lurreko Eliza ontan ere &laquo;argitasun&raquo; esan oi zionagu graziari. Otoitzean aurrera ari dan zintzoari &laquo;argitua&raquo; esaten ba'diote, bidezago, naski, Garbitegiko animari. Yesukristok Berak argitzen yun Garbitegi ori ere, argi bestez ez ba'da ere, bai argi eralkiz.</p>
<p>Eriotzera zoan kristau zintzo bat. Eskuan argia ipintzen zionate. Gorputzeko bizia itzali zaioneko, argiak piztu zitionate. Eta argirik oberena, otoitza. Gero Elizan, ezko-argi ta otoitz-argi beroak. Illerira deramatela, otoitz apaizak, otoitz yendeak, argiak pizturik. &mdash; Nik ez niken beintzat nai iri aundi batean eortzi nindezaten, izketan bar bar yoaten baitira. &mdash; Sartzen yunate gorputza obira, itzultzen ditxin etxera, ba&ntilde;an an gelditzen din Aingerua aren zai, argi, naski, ua ere; an dagola zeruan baitago, betiko argiz argitua.</p>
<p>D.&mdash; Ta ikusiko ote dute Aingeru ori bere argitasunean, anima oiek?</p>
<p>N.&mdash; Zergatik ez, bere argi osoan ez ba'da ere, lillura gabe ikusi dezaketenean? Ala ikusi zunaten gure Yauna Tabor mendian Elias'ek eta. Aiek oraindi lurtar eta gure Yauna zerutar, alditxo bateko beintzat. Aingeru orrek arintzen zien noizean bein beren naigabealdia.</p>
<p>Ark ematen zien otoitzen berri, Elizaren otoitzen berri. Mezaz landa, apaizak otoitzean une oro aipatzen zetun: &raquo;zintzo ildakoen animak, Yainkoaren errukiz, pakean atseden bezate&raquo;. Etxekoen otoitzen berri ere, bazkaltzekoan, afaltzekoan, eta bestela. Zenbat argi! &laquo; Oinbeste laburtu zaizu, esaten bide zionate, zure emen egonaldia&raquo;.</p>
<p>Goazen berriro Bidarraira, naiz Santa Garazira, naiz illeria Eliz-inguruan daukan edozei&ntilde;etara. Udaleneko, udako, udazkeneko loreak isten ditxin. Neguan lorerik ez, izotzaregatik. Ba&ntilde;an otoitzek irauten yunate. Esan ziteken, illobiko Aingeruak argiontzi bat daukala eskuetan, ots, kristauen otoitzak, eta ara urbiltzen diran aldioro, olioz betetzen dutela, argiontzi ua biziago iraun dezan. Otoitz aiek Aingeruak Yainkoari eskeintzen zition, anima kutsu guzitik garbitu dan arte. Orduan, an gelditzen din olioa, ots, otoitzak, Elizaren argiontzi aundira ustutzen din, beste animeri balia dezaien. Ez din i&ntilde;or geldituko argi ori gabe.</p>
<p>D.&mdash; Eta gure alde otoitz egiten ote dute Garbitegiko oiek?</p>
<p>N.&mdash; Uste ditekena, Bellarmino'ren aburuz. Zenbait laguntza irixten ditigutela ere bai. Zergatik ez otoitz egin ere? Eliza Lagunarte aundi bat din. Lagunarte ori ez al yunate ezagutzen anima oiek, Garbitegi'ko eliztar oiek guk ba&ntilde;on obeki? Ta gure bearkizunak ikusi ta lagundu ez, guk aieri laguntzen diegun ezkero? I&ntilde;olaz ere bai. Gogoanago iduki bear genuken Eliza elkartasun bat dala. Emengo burrukan garaitun atera diranak, zerutarrak, eta ara bidean seguru daudenak, eta guk, burrukan ari geranok, elkarrekin yoan-etorri aundiak ditugula.</p>
<p>Zeruko Elizaren berri ere ba'yunate guk ba&ntilde;on obeki. Guk gure Aingeru Zaindaria ba&ntilde;on aiek berena obeki sumatzen yunate, bi Aingeruak zeruan berdin dauden arren, aiek zerutik bertago baitaude.</p>
<p>Ona emen Eliza guzia batean: Aingeru begiraria, gurea ta aiena, gu ta aiek, batez ere illobian otoitz egiten ari geranean. Irurok Yesukristoren argi berak argiturik. Yaki&ntilde;a, zerutarrak dirdai biziagoz, Garbitegikoak aulagoz, eta gu urrena, Aren adiskidegoan baldin ba'gaude.</p>
<p>Garai yunagu lurreko Elizaz mintzatzeko.</p>
        </body>
      </text>
      <text>
        <front>
          <head rend='Bold'>--><p>VI</p><--</head>
        </front>
        <body>
<p><hi rend='Bold'>IESUKRISTO ANIMA BAKOITZA ARGITZEN</hi></p>
<p><hi rend='Bold'>(BERRIRO QUITO'N)</hi></p>
<p>D.&mdash; Berriz emen, xeme?</p>
<p>N.&mdash; Ikusi bear aunatela, ez baikaude len bezain urruti elkarrengandik.</p>
<p>D.&mdash; Zer diok San Salvador alde aietan?</p>
<p>N.&mdash; Ikusten naun; ezin obeki.</p>
<p>D.&mdash; I ago mutila, i, baztarrak irauliz. Eta legun ago oraindik.</p>
<p>N.&mdash; Legun? Zertako gatxin gu? Ikusi yunagu millaka urteak ditun gizona, gu bai&ntilde;o legunago. D.&mdash; Milaka urteak dituna? Matusalen kaxkar utzi yuk orrek.</p>
<p>N.&mdash; Eta oraino beste zenbait millaka bete bearko zetun.</p>
<p>D.&mdash; Beste mundukoren bat al da?</p>
<p>N.&mdash; Ez; beste munduan etxunate urterik; gizon au, berriz, beste muduaren eta gurearen tartean bizi din. Esan bainenunan Espuru'n agertu zitzaidala?</p>
<p>D.&mdash; Elias?</p>
<p>N.&mdash; Uaxe. Berrogei urte inguruko gizon gordi&ntilde;a, bizar aundi batekin eta ile-adats ugariekin.</p>
<p>D.&mdash; Zer derabil?</p>
<p>N.&mdash; Ni eskolatzeko bialdu omen yun Iainkoak. Oraingoan, bai, iardunaldi ederrik egin yunagu. Arek esanak arek esan bezala azaltzen ba'ditut, mutil aterako natxin.</p>
<p>D.&mdash; Zertaz mintzatu zerate?</p>
<p>N.&mdash; Iesukristo gure Iaunak anima bakoitza nola argitzen du lurreko Elizan, eta batez ere otoizean. Sail ontan ba-ditxin berein liburu argitara emanak; bai&ntilde;a nere ustez kaltegarri ditxin bat eta bi bai&ntilde;o geiago, aipuenetan daudenak ere. Orregatik, Elias'ek irakatsirik, zerbait berri esan dezakedala iduri zaidan.</p>
<p>D.&mdash; Ortaz neronek ere pozik entzungo aut.</p>
<p>N.&mdash; Lan oni ekiteko nengola, baratzaren erdian agertu zitzaidanan iainkozko gizon ori. Nondik nora sartu zaki onara? &mdash;nik&mdash; eta emen utzi nau Aingeruak adatsetik dilindan ekarri bainau, bei&ntilde;ola Habakuk leoi-zulora bezala, Daniel Iragarleari bazkaria eramatera.</p>
<p>N.&mdash; Iainkoak ekarri zaitu &mdash;nik&mdash;. Olako iardungai zailean ezin-asi pixka bat izan oi da, gaia ongi atondurik ere; bai&ntilde;an orain nakioneko lan on tan au maisu zi&ntilde;an, eta orain areago, Iainkoa milaka urtetan eskolatzen ari zaizun ezkero. Mundu ontan zu ai&ntilde;ako Iainko-ikusle deritzaien oietakorik ez da izan, irautez be&ntilde;ipein esan nionan.</p>
<p>D.&mdash; Egia, mutikoa!</p>
<p>N.&mdash; Il zan Moise, il zan Iondoni Paul, il zan Iondoni Ioanes Ebangelaria. Zuk ai&ntilde;a ordu otoitzean eman dunik ez da agertu bizialdi ontan. Zenbat denbora ibili beazu orrela?</p>
<p>El.&mdash; Ez dakit; ori &laquo;Aitak bestek ez daki&raquo; Ebangelioan esanik dagonez. Iragarle denbora ioan zan. Guzia adierazi zigun Iesukristo etorri zanetik ez dago ezer geiago iragarri bearrik, eta nik ez dut aurrera ezertako igarmenik.</p>
<p>N.&mdash; Esazu &mdash;nik&mdash; gero munduaren azken-aldean erio bearra al zaitugu?</p>
<p>El.&mdash; Ez dakit ori ere &mdash;arek.</p>
<p>N.&mdash; Nik berriz: <foreign>&laquo;<hi rend='Italic'>Proficiscere&raquo; </hi></foreign>otoitzean esaten baita &laquo;atera zazu eriotzetik zure mirabe onen anima, Enok eta Elias guzien eriotzetik bezala&raquo;.</p>
<p>El.&mdash; Orai&ntilde;arte atera gaitu &mdash;esan zunan&mdash; bai&ntilde;an ez dakigu azken-egun aietan odol-eriotza iasateko ba'gaude ere. Iezabel bezalakoren bat sor tu diteke, ta ordum berrogeitaka Iragarle ilerazi ta ni bizirik utzi arren, ez dakit Iaunak zer daukan erabakirik. Iondoni Ioanes Bataiaria bezala lepo egingo ote naute ere gogoak ematen dit.</p>
<p>N.&mdash; Bai ote?</p>
<p>El.&mdash; Neronek ere Baal'en gezur-igarle asko illerazi bainitun, &mdash;obe bearrez, bai, obe bearrez&mdash;, eta Ebangelioan esana baitago ezpataz illerazten duna ezpataz ioko dutela. Denbora aietan ez genun zuen oraingo argitasunak.</p>
<p>N.&mdash; Eta, nola zabiltza &mdash;nik&mdash; len gurean eta orain emen, Ameriketan?</p>
<p>El.&mdash; Zu ere etorria zaitugu &mdash;arek&mdash; alderdi auetara, itsasoz eta eguratsez. Ni errezago, berriz, Aingeru orrek bainarabil an-emenka. Gizoneri itzalia nakie, zuk orain ikusten ba'nauzu ere. Zuri itzaliko nakizu, lengo artan bezala.</p>
<p>N.&mdash; Zaude beintzat &mdash;nik&mdash; aldi bat nerekin, bear ditudan argitasunak neri eman arte.</p>
<p>Iaten eta edaten al duzu? &mdash;nik&mdash;, eta, bai, oraindik ez naiz zerutar. Zertzuk iaten? eta, igaliak eta arkaitz-eztia, eskuarki. Noizean bein beleek aragi errea ekartzen didate ordun bezala. Emen Erdi-Amerika ontan igaliak eta eztia aski ditut, emengo eguzkiak azkurri aski baitu berekin.</p>
<p>N.&mdash; Egia &mdash;nik&mdash; aragia ez ezen arraultza ianak ere odola beroarazten dit neri geitxo.</p>
<p>El.&mdash; Urte asko gabe &mdash;arek&mdash; odola ematuko zaizu, eta orduan ian detzakezu aragi-ari aultzak.</p>
<p>N.&mdash; Emen igalitik ba-duzu urte guzian &mdash;nik&mdash;; eztia ere ba-daukat legun leguna. Orain bereon, emengo negu izeneko ontan, ikusten dituzu baratz ontan eta nonai naranja, piku, mango, anona, koko ta abar, Zaude bada emen luzaro, edo ager zakida maiz, nere lanaren zati au buka dezada&ntilde;o.</p>
<p>El.&mdash; Iainkoak zuri lagun egitera bialdu nau &mdash;arek&mdash; eta geldituko nakizu egun batzutan.</p>
<p>N.&mdash; Zein ederki! Oraintxe, bai, zure ta Iainkoaren laguntzarekin nere burua errez gainduko</p>
<p>dut len idatzi ditudanen aldean. Ez da agertzearren. Ba-daki Iainkoak, eta zuk si&ntilde;estuko didazu. Iesukristoren ezaguera apur bat geiago eman nai nieke otoitzean artzen diran kristau zintzoeri: argi dugula guziok eta argi dugula bakoitzak, otoitzaren asi-masietatik otoitzik bikai&ntilde;enera&ntilde;o. Mintzatu zi&ntilde;an Tabor gai&ntilde;ean Iaunartkin, eta an gauza asko ikasi bide zenitun labur egon arren, Elizarengaz eta eliztarrengaz.</p>
<p>El.&mdash; Bai, naski &mdash;arek&mdash;. Ordura&ntilde;oko argitasunak itzal bezala iduri zaizkit. Iainkoa Iainko danez, itz bakarra egi&ntilde;ik ere, guzia itz artan ager tzen da: ala Iesukristogan. Iaun au ere esan diteke, itz bakar bat egitearekin guzia artan agertzen dala. Nere iluntasun guziak argiturik utzi zitun. Ba nitun oinbeste ta oinbeste galde ari egiteko, ta astirik ez genun arren, galdekizun guzien erantzuna nerekin arkitu nizun.</p>
<p>N.&mdash; Ez da arrigarri &mdash;nik&mdash;. Gure Xabier'ek ere, amabi Bonzo aiek urrenez urren galderak egin zitiotenean, erantzupen bakarrarekin eman zien bear zuten argitasuna.</p>
<p>Zu &mdash;nik oraino&mdash; zu Eliseo'ren aldian ain Iainkozale ba'zi&ntilde;an, orain areago zaiteke. Zure arnas ortatik pixkabat nai nuke. Gogora ezazu Sarepta'ko emazte ari aurra nola piztuazi zenion. Aurraren gai&ntilde;ean iru bider etzin zi&ntilde;an, zure gorputzez iru aldiz neurtu zenun, otoitz egin zenion Iainkoari, ta berpiztu egin zan aurra. Egiozu otoitz nere alde ere, emaizkidazu iru laztan aundi, sutu nazazu, nik ere besterik sutuazi dezadan.</p>
<p>Eman zetidanan, neska, ta arrezkero zainberritu ta odolberritu naizala iduri zaidan.</p>
<p>D.&mdash; Pozetan entzungo, zaituet oraintxe, i ta Elias ere!</p>
<p>El.&mdash; Zer diozu &mdash;arek&mdash; bakartegi ontan?, eta oso ederki &mdash;nik&mdash;; nere gogoaren neurrira. Baizik ere, ez dutala aukerarik Meza entzuteko ta Iauna artzeko, Igandetan bestetan. Ori arkitzen dut utsaldi bakarra.</p>
<p>El.&mdash; Ba-dakigu &mdash;arek&mdash; besterik ezi&ntilde;ean, Iauna gogoz gure barnera erakartzea protxuzko dala. Asmoa biziago ta areago. Bataiorik ezin artu du nari gogozko bataioak balio dion antzera, ala nolabait, gauza bera ez ba'da ere, nork daki zenbat balio duken Iainkoaren aurrean?</p>
<p>N.&mdash; Ala bearko &mdash;nik&mdash; Gai&ntilde;era, musika izugarri maite dizut, eta entzuterik ez daukat, barrena pixka bat beroarazteko. Buruz dakitzadan zen bait entzukizun belarrien iduritara ekarri oi ditut; bai&ntilde;an iduritaratzea es da entzutea. Uts aundi ori zuk beteko didazu, ta zu egiten zaitut emedik asa itzaren iabe. Itz orrek eragingo die nere irakurleeri.</p>
<p>Mistiku deritzaien oriek &mdash;nik&mdash; iardungai anitz arrotu dute; eleketa ugari sortuazi; baina, nere ustez, zenbait, eta geienak ere, idurimenez geitxo baliatzen dira, ta berein kalte egiten dute. Ni nasiazi ninduten, beintzat, eta beste zenbait ere bai, aditzea dutanez. Mataza ori bereizi mai nuke zure eskola ontan.</p>
<p>Bi galdera egingo ditizut aundizka, ta bakoitzean beste binako ugari. Bi aundi oriek auek dituzu: otoitzean Iainkoarekin iardute ori zertan dagon; eta, otoitzaldi ortan nor dugun laguntzailerik oberena.</p>
<p><hi rend='Bold'>DONIBANE GURUTZEKO</hi></p>
<p>El.&mdash; Irakurria duzu nere seme Donibane Gurutzeko? &mdash;arek.</p>
<p>N.&mdash; Eta, bai alaba Teresa ere &mdash;nik&mdash; &laquo;gure aita Elias&raquo; deitzen baitzaitu. Zure alaba aundi onek nasiarazi nindun gero esango tokian.</p>
<p>El.&mdash; Berak ere autematen du, &mdash;arek&mdash; &laquo;neri ola gertatu zaida; besteri ba'diteke bestera&raquo;.</p>
<p>N.&mdash; Bai&ntilde;a, &mdash;nik&mdash; ez du aski aldiz esaten, edo askotan biribilegi aitortzen dula esan nezake. Donibane orrek ez nau batere nasiarazi; orrek es kolatu nau obekienik. Ala ere, zure irakaskizuna ez diteke batere motxago.</p>
<p>Zer derizkiozu &mdash;nik&mdash; &laquo;otoitz bikai&ntilde;ena&raquo; dalako ortaz?</p>
<p>El.&mdash; Nere ustez &mdash;arek&mdash; Iainkoari begi-emate edo <foreign>&laquo;contemplatio&raquo; </foreign>ori alde aldera artu bear da, eta ez, otoitzean dan gauzarik bikai&ntilde;ena bezala, otoitz bikain orri dariona baldin ba'da ere. Iainkoa gure ezagueraz mundu ontan nolabait atzemate ori ba-diteke belarriz bezala ere, itzik eta olakorik entzun gabe. Aju adierazi bear dizut ongi. Iaki&ntilde;a, fedez lenbizi ta baitipat; bai&ntilde;a laguntzeko ez daude gaizki animaren zentzu bezalako oriek. Zergatik ez lezakete esan bestera <foreign>&laquo;auditio Dei&raquo;, </foreign>belarriz bezala atzematea ere?</p>
<p>N.&mdash; Ortan nengon nerau ere &mdash;nik&mdash;. Askotan gogora zait zuri gertatua: Iainkoa etzegola aize-erauntsi artan, ez ostots artan, ez sugar aietan; xixtu legun artan mintzatu zitzaizula.</p>
<p>El.&mdash; Eman dezagun &mdash;arek&mdash; Iainkoa atertu gabe oroitze soil ori bakoitzaren alegi&ntilde;ezkoa dala; ez Iainkoaren ixurizko bereizi ua. Belarri soi&ntilde;u antzeko ori (egiazko soi&ntilde;u, sorgin-soi&ntilde;u edo idurimenaren soi&ntilde;u dala) lagungarri zaigu Iainko-oroitze ortan eta otoitzean luzarogo iardun dezakegu orri esker. Ixiltasun osoa ere belarriari dagokio, ezer ez entzutea baita. Ortan askoz luzeago egon diteke Iainkoa oroituz, begiz bezala bai&ntilde;o. Emen ere begia ez dagoke luzaro zabalik itxi-ideki ibili gabe. Belarria beti zabalik dago, ta lotan gaudela eere, erne dagola esan diteke, zer gerta ere.</p>
<p>Ez nuke esan nai otoitz bikain ori belarriaren mende dagola; lagungarri dala bai&ntilde;o; ta begi-emate edo <foreign>&laquo;contemplatio&raquo; </foreign>orrekin otoitz bikai&ntilde;a zerbait kaxkartzen dutela mistiku oriek, idurimenaren zentzuetara xurtzen baitute. Iainkoa ez dezakegu atzi ez begiz bezala, ez belarriz edo beste zentzuz bezala, egia; bai&ntilde;a si&ntilde;esmenak zentzu bezalako oriek ederturik eta bikaindurik, ala bezala atzi oi dugu, edo obeki esan, orien bidez baitaratzen gera otoitz bikai&ntilde; orri darizkiola. Iankoaz oroitze ori, Iainkoa nolabait atzemate ori, lai&ntilde;otsuago ta illunago esan diteke belarriz bezala, begiz bezala bai&ntilde;o. Orregatik, otoitz bikai&ntilde;ari gagozkiola, artarakoago dirudi animaren belarri ori, begia bai&ntilde;o. Zentzu guzietan begia daukate nagusi, eta aldez aldez ala ere da; bai&ntilde;an zenbait gauzetan eta askotan, belarria ez ote nagusiago?</p>
<p>N.&mdash; Ala daukat nik ere: <foreign>&laquo;<hi rend='Italic'>fides ex auditu&raquo;:</hi></foreign> belarriz si&ntilde;esten dugu<hi rend='Italic'>; <foreign>&laquo;auditus autem per verbum Christi&raquo;: </foreign></hi>belarriz si&ntilde;este ori, berriz, Kristok esanaren bidez.</p>
<p>El.&mdash; Izan ere, &mdash;arek&mdash; Iainko-Semearen izena VERBUM da: ITZA; beraz zerbait entzungarri, ta batez ere belarriari dagokiona. Otoitzik gai&ntilde;enekoan Ori entzuten dugu nolabait, edo Iaun Orren ixiltasuna. Zein ederki esanik utzi zigun Antioki-ko I&ntilde;ati Apaizgurasoak: &laquo;Kristoren ixiltasuna entzutea&raquo;. Lati&ntilde;ak ala biurtzen du: <foreign>&laquo;<hi rend='Italic'>exaudire silentium Christi&raquo; </hi></foreign>bai&ntilde;a griegoan beste adierazpen bat ba du orrekin batean: &laquo;<hi rend='Italic'>Kristoren pakea entzutea&raquo;.</hi></p>
<p>N.&mdash; Ori gauza bikain esana!</p>
<p>El.&mdash; Ez nuke esan nai Iaunak Ebangelioan itzegin bear eta etsaien aurren egin zitun ixilaldi aietakorik; ez. Ixiltasun eta pake ori, Aren itzeri darie; lenbizi mintzo da, itz ori, gero oiartzun, geroago ixiltasun. Iesukristo begiz ikusi ez duzutenok, batez ere, &mdash;nik ikusia baitut&mdash; Aren itzak entzun eta gero oroitze utsean, Iaun Ori buruan idukitze soil ortan &mdash;buru-iraulketa geiegi gabe&mdash; iraun dezakezute luzaro, itz oien mintzoa, oiartzuna, ixiltasuna auznartuz. Ikusi dugunori ere, luzaro ari gerala, Aren aurpegia atertzen zaigu begi-idurimenean, zueri beste edozein gizonena bezala, aspertu egiten baitzaigu idurimen ori, begia bera bezala; alare aietaz oroitzea etzaigu atertzen belarri-idurimenean. Beraz, Ebangelioko itzen mintzo, oiartzun, ixiltasun ori askoz luzaroago dagoke animaren belarrian, Aren aurpegia animaren begietan bai&ntilde;o. Asko ta asko dira munduan, otoitzari ekiten diotenenartean, Ebangelio zati bat irakurririk otoitzera sartzen diranak. Gero, liburua itxi, ta itz aiek entzuten iarraitze bezalako ori, ixiltasun ua datorre&ntilde;o, &mdash;itz aiek esan zitun Ua maitatuz&mdash; lai&ntilde;otsuago ba'da ere, ez da batere txarrago begi-emate edo <hi rend='Italic'><foreign>contemplatio</foreign></hi> ori bai&ntilde;o.</p>
<p>N.&mdash; Neretzat bezala ari zera, ni oso belarritar bainaiz. Beste aldera, begia ez diteke esan belarria bai&ntilde;o bikai&ntilde;ago. Nagiago dala bai, itxuraz. Argiak margoari bertatik bertara laguntzen dio; ez ala soi&ntilde;uari, eguratsak. Tximista lenago dakusagu ostotsa entzuten dugun ba&ntilde;o, egia; bai&ntilde;a, mintzo-argaillu berri auetako baten ondoan gaudela, era berean entzun ere egiten dugu oi&ntilde;azturaren zarratakoa. Gogoan daukat, Guatemala'ko Katedralean nengola, sarreratik berela, &mdash;irurogeita zenbait metro ba ditu&mdash; beste muturrean ari ziran kantarien mintzoa bai&ntilde;o lenago bukatzen zan nere ondoko mintzo-argaillu arek neri ekartzen zidana; Hertz-ugi&ntilde;ek usuago ekartzen baitzuten. Belarria berez ez da nagiago, nere ustez, bikai&ntilde;ean ere ez gutxiago. Begiak zazpi margo oi&ntilde;arri bereizten ditu, ta belarriak beste zazpi edo sei, bai&ntilde;a begiak margo-antxaz eunka gutxi bereiziko ditizu; bai&ntilde;a belarriak millaka asko. Eta asko batean eta bereiz. Zazpikote bat entzuten ari ba zera, bakoitzaren mintzo-lerroa garbi entzungo duzu, ta zazpiak erabat ere. Begiak ez du olako doairik. Bai&ntilde;a, dana dala, berriketa geiegi ari dizut, eta itza zuri eman nizula aztu zaida.</p>
<p>Esaidazu &mdash;nik orai&ntilde;o&mdash; otoitz bikai&ntilde; ori zer dan eta zertan dagon, itz laburrez nola mugatu zenezake?</p>
<p>El.&mdash; <hi rend='Italic'>Berekin gauzkan Iainkoa, si&ntilde;estez eta maitaro gogoratzea</hi>. Dakizunez, ez dago ain ongi &laquo;guregan daukagun Iainkoa&raquo; esatea, Berak baigauzka. Aurrean daukagula ere ez diteke esan, orotara baitago. Bitarterik gabe gauzka Berekin, bakoitza bakoitz gerala. Barrenez barren arturik gauzka, geran osoa erasaten digula.</p>
<p>N.&mdash; Oso ederki. Bai&ntilde;a, zer diozu &mdash;nik&mdash; seme Donibane'k diona? &laquo;Si&ntilde;estez eta maitaro Iainkoagana ernai egotea?&raquo;</p>
<p>El.&mdash; Ongi &mdash;arek&mdash;, bai&ntilde;an ez ain egoki. Erne edo adi edo zur edo atzarri egote ori &mdash;guzietara esaten baituzute Euskalerrian&mdash; len ezagutu dugun zerbaitena esan diteke; bai&ntilde;an Iainkoa ez dugu ikusi, ez ezagutu. Beraz, ezin gogora ekarri ba-dalazko si&ntilde;estapena baizik. &laquo;Iainkoa es du i&ntilde;ork ikusi; Aitaren altzoko Seme bakarra mintzatu zaigu Arengaz&raquo;.</p>
<p>Iainkoa si&ntilde;estez eta maitaro gogoratzea esan dizut &mdash;arek&mdash; eta aski da: <foreign>&laquo;Memor fui Dei et delectatus sum&raquo;: </foreign>Iainkoaz oritzeak atsegi&ntilde;ez bete nindun.</p>
<p>N.&mdash; Ni ere luzaro egon nazu aburu ortan; bai&ntilde;an begizale orien bildur nintzan, otoitz bikai&ntilde; ori kaxkareraziko ote nien. S. Agustin aundiare nean ikasi nun, &laquo;nere oroipenean bezain ongi ez dut i&ntilde;on ikusten Iainkoa&raquo;, ez begiz bezala, ez belarriz bezala. Zenbaiti iduri zaie Iainkoa alde guzietan ikusten dutela, luze-zabalak litun gisan. Neurri ezi&ntilde;a dala, zeruen zeruetan kokatzen ez dala entzutean, iduripenak enga&ntilde;atzen ditu. Iainkoa ez dago luze zabalean; ez da neurri ezi&ntilde;a neurtzez ezin buka ditekelako; neurtzen asi ez gaitezkelako da. Neri S. Agusti&ntilde;'ek on aundia egin zidan. Zoaz aurrera.</p>
<p>El.&mdash; Iaki&ntilde;a, oroitze ori ere &mdash;arek&mdash; ikusiaren, entzunaren, ukituaren, usmatuaren, naiz atsegi&ntilde;aren berritze bat bezala da zenttu bakoitz orien idurimenean; bai&ntilde;an emen entzunera io dezagun, ots, si&ntilde;eskizunak dionera batez ere Kristoren itzera.</p>
<p>Geronezko argitasunak ere esaten digu Iainkoa ba-dala, ta egi au ondorioka arkitu dugu; bai&ntilde;a Iainkoaz oroitze bakoitzean ez ditugo berritzen argibide oriek bakoizka; geurok iritxi ditugun egi orietan, si&ntilde;esten bezala dugu. Gizon iakintsuak maite du, bai, atzidun egi ua zer bidez arkitu dun zearo ikustea; bai&ntilde;an egi bakoitzaz baliatzeko bide guzi oriek erabili bear ba'litu, nekagarri litzaioke. Maiteago du, labur oroituz, aurrera egitea; baita ere, arkitu dun egia soil soilik gogo-ematea, ondoriorik atera gabe.</p>
<p>N.&mdash; Ortaz, gure si&ntilde;esterik ez dun norbaitek ere, Iainkoaren berri ukan ezkero, otoitz bikai&ntilde; ori egin dezake? &mdash;nik.</p>
<p>El.&mdash; Ez ain luzaro &mdash;arek&mdash;, eta ez si&ntilde;eskizunak irakatsiaz baliatuz bezain ongi. Si&ntilde;estuna ere ezin dagoke ordu ta ordu otoitzaldi ortan, Iainkoaren laguntza bereizia gabe.</p>
<p>N.&mdash; Nola egon luzaro &mdash;nik&mdash; geuron indarrez eta alegi&ntilde;ez?</p>
<p>El.&mdash; Ederki diozu geuron indarrez eta alegi&ntilde;ez. Au adieraziko dizut alik argien eta garbien, gizonak ez baitezake ortik aurrera ezer erakutsi. Iainkoaren ixurizko otoitz bikai&ntilde; ori, Berak irakasten digu, eta ez daukagu ezer egiterik geurok geuren indarrez iritxi nai dugunean. Antola batzuk egin, bai, Berak eman nai ba'ligu.</p>
<p>N.&mdash; Eta zer antola dira oriek? &mdash;nik&mdash;.</p>
<p>El.&mdash; Eta, Si&ntilde;esteak Iainkoaz esaten digunau oroitzea, ots, Iainkoa ba-dala, ta berekin gauzkala bion artean tarterik edo bitarterik gabe. Au soil soilik gogoemanez, Iainko onengana maitaro egotea da otoitz bikai&ntilde;ez ortara irixteko bidea.</p>
<p>N.&mdash; Zer alde dago otoitz onen eta bikai&ntilde;en orren artean? &mdash;nik&mdash;.</p>
<p>El.&mdash; Eta, ez dakigula. Bi orien muga non dagon sekulan ez dugu iakingo. Geroago mintza gaitezke ortaz. Ba dira zenbait, ordu bete, bi, iru, lau, atertu gabe, Iainkoa oroitze soil maitetsu ortan egon oi diranak.</p>
<p>N.&mdash; Begizale oriek nekez si&ntilde;estuko dute, ortan lau ordu atertu gabe egon ezkero otoitz bikai&ntilde;ena ez danik; bai&ntilde;a grazi ori dutenen artean oteoan daudenak ere ba-ditugu.</p>
<p>N.&mdash; Ortan eta orrela ezer egin gabe egotea? &mdash;nik&mdash;.</p>
<p>El.&mdash; Iainkoa maitatzen atertu gabe egotea ezer egin gabe egotea al da?</p>
<p>N.&mdash; Alperkeri dala ere asmatu baitzuten &mdash;nik&mdash;; bai&ntilde;an esan nai nukena, ezer eskatu gabe, ez Elizaz, ez lagun urkoa etaz axolatu gabe egotea. Ira kurria bainago bat edo batenean, eskaria ez dala otoitza, edo otoitza ez dala eskaria.</p>
<p>El.&mdash; Iainkoaren itza bestera dago &mdash;arek&mdash;; &laquo;eska, bila, io atea&raquo; dio Iaunak Ebangelioan. Eta Iondoni Paul'en agoz: &laquo;Zuen otoitz eta arren gu zietan, eskerrak emanez, adierazi izkiozute Iainkoari zuen bearkizunak&raquo;. Otoitza, berez, eskari da, ta ez alde batera uztekoa; bai&ntilde;an otoitzaldi bikai&ntilde; ortaz landa ere egin diteke. Orrek ere ez du galerazten Iainkoaz maitaro oroitze ori, eta aurren-berrian galarazi ba'leza, utzi Iainkoari gure kezka. Guk naia Arenarekin bat egi&ntilde;erazten baldin ba'dugu, agoa zabal dezagun bai&ntilde;o len, Berak emango digu. Zer esan Iainkoa sutuki maite ba dugu?</p>
<p>N.&mdash; Atertu gabe Iainkoa gogoratuz eta maitatuz egotea, esaten errexa da; Iainkoazko egi bat buruan iraultzea ta aren inguruan ondorioka iar dutea bai&ntilde;on errexago esan diteke alde batera; ontan sorraldiak izan oi baitira, egi batetik bestera goazala; bai&ntilde;an ori ere gauza zaila dala diote.</p>
<p><hi rend='Bold'>BEGIA ASPERTU</hi></p>
<p>El.&mdash; Sekulan ikusi ez dugun gauza bat beti gogoratzen egotea zailago da gai&ntilde;era. Ikusi naiz entzun, naiz beste zentzueri dagokiena esaten dizut. Zentzu bakoitza, berari dagokion zerkiari edo zergauzari luzaro erne egon ezkero, nekatzen eta aspertzen da. Iainkoa begiz bezala ikusi nai luketen oriek buru-auste gogorra derabilte askotan. Iainkoa Bera begiz bezala agertzen zaigunean &mdash;otoitz bikai&ntilde;aren ondorioa besterik ez da ori; ez, otoitza bera&mdash; luzaroago gaudeke esnaialdi ortan, geuron alegi&ntilde;ez gaudenean bai&ntilde;o. Zentzuen edo zentzu-antzekoen batere sumarik gabe oroitze utsak, ilunago dan arren, geiago irauten dugu. Areopagita'k ederki ziona, &laquo;Iainkoaren ilunpean sartu&raquo; bearra daukagu zen tzu ta antzeko guzietaz gaindi.</p>
<p>Eman dezagun, esan zunan, adiskide batekin mintzo gerala, beste adiskide batengaz, ua urruti dagonean. Aren aurpegia askotan etorriko zaigu idurimenera, edo bein edo bein bai, tarteka; bai&ntilde;an artaz luzaro ari bagera, iduripen ori askotan atertuko zaigu ta oso itzali ere idurimenaren begitik. Ala ere adiskide ua gogoan daukagu aterraldirik gabe. Ortaz, gizaki batengaz luzaro oroitzeko ere, aren aurpegia beti idurimenean idukitzea zail ba'zaigu ta orrek kalte egiten ba'digu, ta ilunago antzean idukitzeak on, zenbat areago Iainkoarekin luzaro egoteko! Geuron alegi&ntilde;ez ba-gaudeke gutxi edo asko oroitaldi ortan; bai&ntilde;a Iainkoak eragi&ntilde;ez askoz luzaroago.</p>
<p>BELARRIA ASPERTU. Belarriak berez geiago irauten du &mdash;arek&mdash; bere entzungauzari erne egoten; bai&ntilde;an entzumena ere aspertzen ola luzaro iardunean. Ikusgarri begi-mingarriak ba-diran bezala, soi&ntilde;u nekagarriak ere ba-dira. Ta soi&ntilde;ua atsegi&ntilde;a izan arren, lena berriz entzuteak luzaroan aspertu egiten du. Baso batean zugatz-orrien urrunga, naiz itsas-ertzean ugi&ntilde;en burrunba, atsegin zaigu, ta ordu ta ordu egon oi gera artan aspertu gabe; bai&ntilde;a gure aultasunez, soi&ntilde;u atsegingarri oriek ere elo-argarri gerta ditezke.</p>
<p>N.&mdash; Zerk egiten du &mdash;esan nionan&mdash; kristau zintzo bat otoitz bikain ortan sartu-berri artan oinbeste kezkatzea: xor ote nago? erdi-loan ote nago?</p>
<p>El.&mdash; Ain zuzen &mdash;arek&mdash; begizale edo begitar diran oieri geiago gertatu oi zaie ori. Iainkoa begiz bezala atzi nai lukete atertu gabe, ta ala bezala atzematen ez dutenean, Iainkoari xor dagozkiola dirudie. Oroitzea ez da begi-oroitzea utsa. Iakin bear lukete, Iainkoa entzun bezala ere egin ditekela, eta ortara, berez neke gutxiago luke, besteak beste dirala, ta batez ere Iainkoaren erabakia. Belarritar oriek ederki baliatu oi dira beren ixiltasunean ari dirala, beren arnasaz beraz ere &mdash;musikaren lagungarri litzan gisan&mdash; Iainkoaz oroitze ori ez galtzeko; baitakite Iainkoa gabe arnasik ere atera ez dezakegula.</p>
<p>N.&mdash; Bai&ntilde;a &mdash;nik&mdash; or datozkigu zenbait irakasle, gure Iainko-oroitze ori zentzuz naiz idurimenez lagundua dalarik, ez dala otoitz bikai&ntilde;aren edo garbiaren oroitze ori.</p>
<p>El.&mdash; Zergatik ez? &mdash;arek&mdash;. Gizona ezin al dagoke erne edo adi bi gauzetara batean? Egon gaitzezke zerbait ikusiz naiz entzunez, eta era be rean, Iainkoa maitaro gogoratuz. Ez daukagu idurimenearen zantzu oro galdu bearrik oroitze maite ortarako.</p>
<p>Geniona zentzuak oro aspertzen zaizkigu. Gozo batek ere, geiegi ianez, iguintzen gaitu; usai bikai&ntilde;a dagon toki batera sartzean ere, an luzaro egotearekin aurrenberriko atsegi&ntilde; ua galtzen dugu. Beraz, luzaro erne gaudeken gauzetan ere ernetasun ori galtzen ba'dugu, zenbat areago Iainko-oroitze ortan! Si&ntilde;estez oroitze soil ori dugu oberenik otoitz bikai&ntilde; ortan luzaro egoteko. Eta si&ntilde;este ori belarriz sartu zaigu, au esaten digula: &laquo;Berekin nauka Iainko maiteak, eta gogoan daukat maitaro.</p>
<p><hi rend='Bold'>DABID BEGITAR?</hi></p>
<p>N.&mdash; Ala ere &mdash;nik&mdash; Dabid irakurtzen ba'dugu, Iainkoa Bera begidun egin ez ezen, Ua bere begiz ikusi nai dula esan genezake ainbeste ta ainbeste Salmutan. San Paul'ek berriz, zeruan begiz begi ikusiko dugula. Beraz, zertako ez baliatu mundu ontan begietaz Iainkoa ikusiz bezala atzemateko? esango digute begitar oriek.</p>
<p>El.&mdash; Al ditekela &mdash;arek&mdash; zentzu guzietaz balia bear dugu Iainkoa ezagutzeko edo Aren berri zerbait artzeko: &laquo;zentzu guziz maita ezazu&raquo;. Egia, bai&ntilde;an orain ari dugun otoitz edo iarduera bikain ontarako, ez dira aski animaren begi bezalako oriek; askiago belarriaren oriek.</p>
<p>Gai&ntilde;era, &mdash;arek&mdash; Dabid ain begitar dala, aski belarritar dugu. Bai S Paul ere. Salmu orietan asko ta askotan Iainkoa belarridun egiten du, ta guk ere belarriz atzi dezakegula adierazten du: &laquo;nere belarriari poz eta alaitasun emango diozu, ta nere ezur eroriak pozez dardaratuko dira&raquo; Iondoni Paul'ek berriz: &laquo;mintza nadin &mdash;dio&mdash; ikuskari ta gorde-agerkari aundietaz&raquo;. Zer ikusi zun, ordea? <foreign>Audivi arcana verba: </foreign>itz gorde batzuk entzun nitun. Zer ikusi zun esaten asita entzunera io zun.</p>
<p>Azkenik, &mdash;arek&mdash; Iainkoaren Semearen izen bereizia VERBUM dugu, ITZA, ta entzutea belarriari dagokio. Sunamita'k ere mintzoa nai zun entzun: &laquo;Mintza zakie nere belarrieri&raquo; eta arrazoi bitxi bat ematen du: &laquo;zure aurpegia ederra bai&ntilde;a&raquo;. Aurpegi baten edertasuna begiz ageri zaigu; bai&ntilde;an aurpegi ederrari mintzoak eman oi dio bizitasun; bestela motel gelditzen dira aurpegirik ederrenak ere. &laquo;Gizasemeetan ederrena zu aurpegiz&raquo; dio Dabidek, bai&ntilde;a zer eratxikitzen du bereala? &laquo;Zoramena darizu ezpai&ntilde;etatik&raquo;, ots, mintzotik.</p>
<p>N.&mdash; Ordun esan nionan: Zuk entzuna duzu Tabor mendian Aren mintzoa. Nolakoa zan?</p>
<p>El.&mdash; Zerukoa &mdash;arek&mdash;. Nik besterik ezin esan, zerua ikusi ez dutala ere.</p>
<p>Otoitz bikai&ntilde; oni gagozkiola, belarritar diranentzat zerbait esatea egoki zan &mdash;arek oraino&mdash; eta, au esanik, itzali egin zitzaidanan beste egun batera arte.</p>
<p>D.&mdash; Ikusten! Gauza zailak eta goitarrak ditxik oriek.</p>
<p>N.&mdash; Zailak, bai; nerau ere bildur natxin, irakurleeri astunegi gertatuko ote nakien. Elizkoi diran emakumeek bederen irakurriko alzetunate.</p>
        </body>
      </text>
      <text>
        <front>
          <head rend='Bold'>--><p>VII</p><--</head>
        </front>
        <body>
<p><hi rend='Bold'>NOIZ GAUDE ERNAI, NOIZ SOGOR?</hi></p>
<p><hi rend='Italic'>Noiz gaude ernai, noiz sogor? &mdash;Ernai egotez baitaratzea. &mdash;Iduri-zentzu bakoitzari dagokion oroitzea.</hi></p>
<p>N.&mdash; Biaramonean paperean ipi&ntilde;i nitunan Elias'ek esanak, alde aldera zirriborrotan; bai&ntilde;a biaramonagoan garbitan. Sartu natxin gauez lotara, ta etziramonagoan, goizeko bostetan, San Salvador'en eta emen argi-xirrinta zala, ikus non agerzen zaidan berriro Iainkozko gizon ori.</p>
<p>Nondik orren goiz? &mdash;nik&mdash;</p>
<p>El.&mdash; Eta, Erroma'ko Iondone Petiri'n oraintxe entzun dut Meza nagusia.</p>
<p>N.&mdash; Egal-ontzia bai&ntilde;o usuago etorri zera, &mdash;nik&mdash;; nola diteke ori?</p>
<p>El.&mdash; Oso errex &mdash;arek&mdash;. Aingeruak andik onara etortzeko gogoak ematea besterik ez du. Orrentzat ez da bitarterik ez lurrean, ez izarretan. Eta eramatez, lur biribila beatz-muturrean eraman lezake.</p>
<p>N.&mdash; Bedi; bai&ntilde;an eguratsean zatozela nola etzaitu erretzen ziztu orrekin aizeak? &mdash;nik.</p>
<p>El.&mdash; Eta, nere gorputzak pisu guzia galtzen du. Bidealdi ortan, nere buruari ere itzali egiten nakio eskurik eta zangorik eta gerririk ez nutren gisan; bai&ntilde;an argi bezala biurtzen naiz. Esaten baitu Iondoni Paul'ek, Iesukristok bere argi-gorputzaren antzeko biurtuko gaitula zeruan? Lurrean ere nolabait sumarazi dit ori.</p>
<p>N.&mdash; Obea zaude &mdash;nik&mdash;. Nere kaxkarrean... &mdash;nik&mdash;...</p>
<p>D.&mdash; (........ arrebak........)</p>
<p>N.&mdash; Berez, galdegin nionan lengoan ederki adierazi baitzenidan otoitz bikain ori zer dan, ots, &laquo;berekin gauzkan Iainkoa si&ntilde;estez eta maitaro gogoratzen egotea&raquo;, nola egon orrela, zeruan bezala, bakoitzaren alegi&ntilde;ez, beintzat?</p>
<p>El.&mdash; Ortarako &mdash;arek&mdash; gizonak eragaitz aundi bat dauka; ernai egon bearrean xorraldi edo sogorraldiak baititu. Ontan dago neke guzia, ta au adierazi nai nizuke. Otoitzean benaz artzen diran kristau zintzoek kezkarik aundiena au dute, ta, albait, kezka ortatik ateratzen lagundu bear diezu.</p>
<p>Nola? &mdash;nik&mdash;</p>
<p>El.&mdash; Eta, ernai egotea zer dan adieraziz, edo beintzat, sogoraldi asko dirala iduritu utsezkoak. Askotan ez dakigu noiz gauden ernai, noiz sogor, ez baikera baitara edo konturatzen zeruan ari geran.</p>
<p>N.&mdash; Ateka beltzean sartu zera oraintxe, esan nionan.</p>
<p>D.&mdash; Baiki, mutikoa!</p>
<p>N.&mdash; Luze ioko du &mdash;nik&mdash; bigarren galdera aundira orduko, ots, Iesukristo dugula laguntzailerik bikai&ntilde;ena otoitz bikain ortan; bai&ntilde;a merezi du luzeago iarduteak. Mintza.</p>
<p>El.&mdash; Atertu gabe oroitzen egotea &mdash;arek&mdash;, ots, oroitu zer dan iakitea dugu lenik. Nolabait ikusi, entzun, ukitu, usmatu, aegozatu egindako gauza dugu oroitze ori. Oroitze ortan, geienez beintzat, idurimena sartzen da gutxi edo asko, gu baitaratzen ez bagera ere. Beraz, ba-dugu begi-oroitze, entzun-oroitze, uki-oroitze, usma-oroitze, atse-oroitze esan ditekena.</p>
<p>N.&mdash;. Banago, &mdash;nik&mdash;.</p>
<p>El.&mdash; Begi oroitze ori &mdash;arek&mdash; berez, edo gizonik geienetan biziago dalako, iduritzen zaie batzueri, begiz bezala oroitzen ez diranean, sogor dau dela. Ori dute kezka aundien eta, urbil, guzien oi&ntilde;arri. Neri, beintzat, Iainkoak ala egin naulako, edota grazi bereiziz dalako, entzunoroiketa ori aski zaida. Etzaida atertzen ere Iainko-oroite ori otoitzean ari naizanean, soi&ntilde;u edo ixiltasun ori entzunez. Esan nizuna, soi&ntilde;u ori ez da otoitz bikai&ntilde;a bera, bai&ntilde;a musikaren lagungarri bezala. Iainkoa oroitarazten baldin ba'du, eta atergabe, ez al da ori otoitz bikai&ntilde;a lurrean, oroitze ori maitetsua baldin ba'da?</p>
<p>N.&mdash; Ala nik uste, esan nionan.</p>
<p>El.&mdash; Gertatzen zaigu i&ntilde;oiz &mdash;arek&mdash; gutxi ezagutu dugun baten aurpegia etzaigula iduritara etortzen, eta deituago ta igesago esan diteke. Ala ere norbait ua gogoan daukagu, artaz oroitzen gera, naski, ta aren mintzoa ere entzun-iduri zaigu. Zer dio, gero ere, begi-iduri ori galtzea, entzun-iduriz edo bestez gogoratzen ba'dugu? Askotan gau za bat bizi daukagu oroimenean, bai&ntilde;an gauza izena galdu zaigu, izketan ari geran izkuntza artan. Ez daukagu azturik, atertu gabe daukagu gogoan; eta, aren izena beste izkuntza batean etortzen zaigu mingamera edo zer esan nai genuken itz-inguru batzuekin alieraziz, au da, esaten digu, lagunak, izena bera ere burura guri ekarriz.</p>
<p>N.&mdash; Egia da &mdash;nik&mdash; izan ere.</p>
<p>El.&mdash; Beraz &mdash;arek&mdash; bego ongi ezarririk, begi-iduria naiz beste edozein, xor egonik ere, naiz oso itzalia, beste zentzu-iduriz norbait gogora dezakegula. Nik uste &mdash;arek oraino&mdash; gure oroitzerik irautetsuena belarriaren bidez datorrela, ots entzunetik. Illuntsuago dala? Lai&ntilde;otsuago dala? Geienetan ba'diteke; bai&ntilde;an askoz iraunkorrago, ta otoitzean ortara io bear dugu: Iainkoaz iraunkiro oroitzera. Arengaz dakigun pixka ere belarriz sartu baitzaigu. Gizaki batek ez dezake beste batekin osotara barrena zabaldu, itzez belarrira, ta andik aren barnera nolabait sartu ezean. Iainkoa ere mintzatu egin zaigu Liburu Santuetan, eta belarri-bidez ezaguarazi zaigu obekienik. Beraz, ez da arritzeko entzundakotik gu Iainkoaz luzaroago oroitzea. Begiratu utsik egin ba'ligu, ez genekike Aren berri mintzoz bezala. Ta bere adiskide gutxi batzueri begiratzearekin, beste guziak nola leudeke Aren berri gabe? Gai&ntilde;era, belarriak ez dida barkatzen bere entzun-nai ortan; begiak, bai.</p>
<p>N.&mdash; Ba-dantzut, Iauna, &mdash;nik&mdash;.</p>
<p>El.&mdash; Alegia, &mdash;arek&mdash; Iainkoaz oroitzeko (ortaz ari baikera) nere begiek etsi dutela itxirik ere, ezer ikusi gabe ta ezeri begiratzeko mi&ntilde;ik gabe; belarriak ez, entzun gabe. Otoitzaldian obe omen da asi-aurre artan, begiak itxirik egotea; alaba Teresak ala dio; baita geroan eta azkenean ere, Augusti&ntilde;ek diagona; ezin arkitu baitugu Iainkoa i&ntilde;on gure oroimenean bezain ongi. Neri ere asko laguntzen dit begiak itxirik idukitzeak, alegi&ntilde;ak egitea eskatzen baitit oraindio Iainkoak, otoitzean sartzeko beintzat. Iainkoagan bildurik egoteko, neregan bildurik egotea ederki datorkit. Zentzu batek besteari galarazi egiten dio, eskuarki, bai&ntilde;an, ez dionean, eta elkar artzen dutenean, ez da eragozpenik. Ekartzu iduritara Bolibi'ko zabaldi arrigarri ua.</p>
<p>N.&mdash; Artan nago, Iauna, &mdash;nik&mdash;.</p>
<p>El.&mdash; Ain goian dagolarik &mdash;arek&mdash; ez duzu entzuten txori-xintarik eta ezer. Belarriak an badu bere ixiltasun aundi ori, ta ez da sogortzen Iainkoagandik, begiak noranai zabaldurik ere. Gainzelai guzi ua Bakartetxez beterik ba'lego, bai zerua!</p>
<p>N.&mdash; Bai, &mdash;nik&mdash;, len ere esanik daukat nonbait, Tebaida bera kaxkar utzi lezakela.</p>
<p>El.&mdash; Goazen orain &mdash;arek&mdash; ukituz oroitze ortara.</p>
<p>N.&mdash; Nai duzun bezala, &mdash;nik&mdash;.</p>
<p>Ukituak ere bere oroipidea ba-du, begi-belarriek duten antzera. Illuntsuagoa, lai&ntilde;otsuagoa, nai ba'dugu, bai&ntilde;an bere einekoa. Emazu neska bat, suilla buruan eta eskui&ntilde;ean pertza, urketara doala. Ba-daki zertara doan; bai&ntilde;a topo egiten du mutil batekin. Ba-daude berriketan ordu laurden bat, erdi bat, olako pesta, alako txango, ta au ta beste iardunean irauliz. Bitarte guzi ortan neskaren begi-belarriak bestetara daude suilletik eta pertzetik; bai&ntilde;an ukitua berera dauka. Neska orrek ez dio buruari eragingo suilla erori ez dakion, ez ta pertza eskutik utziko ere. Ta biek elkarrengandik aldegitean, eskua emateko ez du pertza erortzen utziko, edota eskuaren ordez ez dio pertza luzatuko. Beste zentzuekin artara oarkabe zegola, ere, suillari ta pertzari dagokion zentzuarekin, ukimenarekin, egon bear dunera dago. Ta eskua ematean, pertza bestera aldatuko du. Orra zer dan, zentzu batzuekin sogor egon arren, batekin ernai egotea. Egia, obe litzake zentzu guziak batera egotea, ta adimena ere aiekin; bai&ntilde;a batekin gaudela ere ez gaude xor, ez gaude Iainkoa oroitzez aterturik. Gai&ntilde;era, zentzuak ez dezake atzi Iainkoa; lagundu, bai, egiten dio adimenari, si&ntilde;estez argitua dan adimenari &mdash;nondik eta, nola ezagun gabe&mdash; belarriaren bidez, batez ere.</p>
<p>Askotan ez dakigu &mdash;arek oraino&mdash; noiz gauden ernai, noiz gauden sogor. Gure animak &mdash;mistikuek ederki esan dutenez&mdash; axala ta barne-mui&ntilde; antza ba-ditu. Axalera askotan agertzen ez ba'zaigu ere, barren artan Iainkoarekin gaude.</p>
<p>D.&mdash; Zer lasapidea!</p>
<p>N.&mdash; Jainkotar zintzoak naiago lukela zentzu guziz, almen guzi, bere izate osoz Iainkoa laztantzea; bai&ntilde;a, danean dantxoa, nere gizontxoa, gure aita zanak esan oi zuna.</p>
<p>El.&mdash; Oarkabe gaudela &mdash;arek&mdash; gertatzen zaizkigu alako animaren gai&ntilde;ezkaldi batzuk; ustez oarkabe, bai&ntilde;a berez ezin esan. Alaba Teresa luzaro mintzo zaigu ortaz, eta bai nonbait zuen Loiola ere, arean, zenbait Iainkozko biotz-eragin, nondik eta nola datozen ezagun gabe gertatzen zaizkigula. Ustez, itxuraz esan bear da; ezbaitakigu egitan nondik eta nola diran. Geroago ortaz.</p>
<p>Dezagun &mdash;iarraitu zunan&mdash;, otoitzera doan bat. Adimena si&ntilde;estearekin argituz, berekin gauzkan Iainkoa bizi bizi laztantzen du asieratik. Adimena bestetara ioan ba'lekio ere, &mdash;zentzua beintzat&mdash; eskuetan ertsiki artzen du Gurutze Santua Liburu Santu, Errosario, naiz olako zerbait. Beste zentzuak noranai doazala ere, ez al dauka ukimena Iainkoari eldurik bezala? Askotan, gure naiaren indarra adierazteko, bi eskuak estutu oi ditugu. Neskak pertza bai&ntilde;on ertsiago. Ez al dagoke orduan gure naimena Iainkoarekin, adimena bestetara dabilan arren? Ori aski da, berez, sogor egon ez gerala uste izateko. Ustez otoitzear xorraldi edo aterraldi aski ditutenentzat ez al dator au ongi, uki-oroitze ori Iainkoarekin baitzeukaten? galdetu zidanan.</p>
<p>N.&mdash; Naski, erantzun nionan.</p>
<p>D.&mdash; Ez duk gezurra, mutikoa!</p>
<p>N.&mdash; Andik urrena, agosapaiaren oroitzeari dagokiona aztertu zunan.</p>
<p>El.&mdash; Egizu &mdash;arek&mdash; lagun batekin luzaro ari zerala izketan. Goxoki zorro bat daukazu zeurekin, eta andik atereaz ian eta ari zera, aldian aldian lagunari ere eskei&ntilde;iz. Zuen bion oroimena guzi, iardunean dagola uste al duzu? Ez; milixkaillu ua agoan urtzen zaizutenean, oarkabe (begi-belarrier oroitzearen oarkabe), sapaia beti oroituki ari di bere atsegi&ntilde;ez. Xor ba'lego, ez luke bere atsegi&ntilde;ik berrituko. Ta sapaiaren oroitzez oartu gabe beste gai&ntilde;erako oroitzearen puska an ari da lagunarekin. Ori gertatzen zaigu Iainkoarekin gaudela ere. Ez al da au lasapide aundia otoitzean gogoz ari diranentzat, bai&ntilde;a gogoz-beste oroitze pixka batek edo puska batek etxetik igesegiten dienentzat?</p>
<p>N.&mdash; Egitan.</p>
<p>El.&mdash; Ez naiz alperrentzat ari. Egi&ntilde;alak egir ezkero, guk naita xortzen ez ba'gera, ez dugu kezkatu bearrik. Atsegi&ntilde;etan gaudenean, ots, Iainkoagandiko aogozoa esaten zaion pozaldi mota orren mende gaudenean, beste gai&ntilde;erako oroitze orren puxkak ere etxera bilduko zaizkigu. Atsegi&ntilde; ori gorputz anima osoetara zabaltzen da, ta orrek dirau&ntilde;o, errezago baitaratzen gera Iainkoarekin gaudela. Bai&ntilde;an ez dago beti baitaratuz edo konturatuz egon bearrik, ala obe ba'da ere Bein gure naimena eki&ntilde;aldi bizkor batez bere as moari lotzen ba zaio, ez da artatik lasatuko, aldez besteko asmo bat artu arte.</p>
<p>Ba-zoaz Uitzitik Aralar'a, Aingeru aundiari agertu bat egitera. Lagunekin zoaz. Au ta ori ta bestea aipatuz, milla gauzaz mintzatuz, nora zoazen ere begi-belarrieri ta aiekiko idurimenari aztu zaie. Ia norbaitek Etxarri, edo Madoz aldera ioan kei&ntilde;u egiten dun edo zuri egi&ntilde;erazi nai dizun. &laquo;Ortik ez&raquo; esango diozu: Aralar'a goaz, eta oi&ntilde;ak ez dira bidetik baztartuko, begi belarriak alde banetara barreiatuz baldin ba'zoaz ere. Nora zoazeneko oroitze ori etzaizu aterten, baitaratzen ez ba'zera ere.</p>
<p>D.&mdash; Poliki adierazten yuk.</p>
<p>N.&mdash; Izan ere. Nik au eratxiki nunan: gertatzen zaigu i&ntilde;oiz, ernai egon bear dugunetik beste nonbait egotea, oso xorturik bezala. Gogoan daukat ikasle lagun bat; eskolan paper-txori ta olakoak egiten ari zan, bakartasun goxoan, eta ustez xorturik zegolakoan, &laquo;zertan ari gi&ntilde;an?&raquo; maisuak galde, eta, ola ta ola arek zintzo erantzun. Are geiago: lezioa esateko agintzen ziotenean, eskuetan lapitz edo zerbait bear zunan beti, bere oroipena bilduarazteko. Maisuak &laquo;zaude geldi, utzazu ori eskutik&raquo; esaten ba'zion, galdurik gelditzen zan.</p>
<p>El.&mdash; Erne ta sogor egotea zer dan, misterio bezalako gauza da &mdash;esan zunan; Ori zer dan ez dakigu&ntilde;o &mdash;eta ez dugu bei&ntilde;ere iakingo&mdash; zintzoen artean kezka ba'diteke otoitzekoan. Baizik ere, sogortzen geran gutxi edo asko ori gure gogoaren kontra izan ezkero, ez dagola asaldatu bearrik.</p>
<p>N.&mdash; Ontan, ez Iesus eta ez amen, gizon ori ondotik itzali zitzaidanan. Nora ioan ote zan? Bear ba'da, Paris'ek bi millagarren urtea ospatzen baitu, an musika entzunaldi batekin belarrieri atsegin ematera. Ni, berriz, nere xokoan gelditu nintxinan, nere &laquo;musika ixilla&raquo;, nere &laquo;ixiltasun mintxoa&raquo; entzun eta entzun.</p>
<p><hi rend='Bold'>MAITARO OROITZEA</hi></p>
<p><hi rend='Bold'>(LEGORRALDI, XAMURRALDI, SI&Ntilde;EST-ARGI)</hi></p>
<p>N.&mdash; Andik zenbait egunetara, gizon ori noiz etorriko zai nengola, bertan agertu zitzaidanan. Nondik etorri zera? &mdash;nik&mdash;.</p>
<p>El.&mdash; Eta, Bego&ntilde;a'ko karmeldarren Elizatik &mdash;arek&mdash;. An ba-ditut seme kutunak, eta atzo igandez an entzun nun Meza nagusia.</p>
<p>N.&mdash; Ni ere araxe ioan oi nintzan igandero &mdash;nik&mdash;, eta ba-dut Eliza artako oroipen goxorik, batez ere aste Santuetan eta Pazkoetan. Poliki kantatzen zuten. Oraintxe ari nintzan, bada, nere buruarekin, noiz etorriko zenkidan, eta zer galde egin bear nizun. Bigarren galde aundira bai&ntilde;o len, or duzu azkenekoa, ta orri erauntsirik datozkenak. Esazu, beraz; &laquo;Berekin gauzkan Iainkoaz maitaro oroitzea&raquo;. Nola ezagutu maitaro gaudela?</p>
<p>El.&mdash; Neke da, bai, &mdash;arek&mdash; ori bear bezala adierazten; bai&ntilde;a saiatuko naiz, Iainkoaren laguntzarekin.</p>
<p>Oroitzeaz mintzo nintzaizula, esanik utzi nizun, naski, misterio antzeko gauza zala. Beste auez da batere errexago. Emen datoz ederki animaren axala ta barne-mui&ntilde;a esaten diotena. Barren ortatik axalera zerbait iario oi zaigunean, ezagutzen dugu ta baitaratzen gera; are geiago, xamurtasun ortan gorputza bera ere erdikide ba'litza; bai&ntilde;a legor gaudenean nola igarri? Emen dira lanak eta nekeak! Iainkoaz oroitze maite ortan, asiberrian, kristau zintzo askok ez dute arkitzen lenago guritasunik. Gure erlijioaren egiak iraultzen eta arrazoiketan oiturik ba'zeuden, ortan oso aldapa gora egiten zaie oroitze maite soil ortan geldi egotea. Legorraldi ortatik atera nairik, berriz lengora biurtu ba'litez, oraingo onek iges egiten die, ta lengoak nazka ematen. Berriro oroitze maite ortara itzultzen ba'dira, alperkeri bizian daudela iduri zaie. Or dira estualdiak! Eta animako guraso iakintsu bat arkitzen ez ba'dute, kezka gogorrak sortzen zaizkie. Au da atekarik estuenetakoa Kristau-bizieran. Ederki diago nere seme Donibane'k: &laquo;Ikasi bezate olakoek Iainkoa ernai ta maitaro gogoratzen, eta ez bie axolik atseden artan, iduripenaren eki&ntilde;a gora bera. Onela atsedeten du animak arrazoiketa gabean. Eta noizean bein zerbait ari baldin ba'da, indar egi&ntilde;ez ez-bai&ntilde;a, arrazoika ez-bai&ntilde;a, ezarian ari da maitatzen, animaren egi&ntilde;ez bai&ntilde;o Iainkoarenez eragi&ntilde;ago&raquo;. Buruan ezer ezin irauli dunean, ikagu beza Iainko-oroitze maitatsu ortan egoten, adimenari atseden emanez, ezer ari ez dala iduri bazaio ere. Askotan gure anima oroitze maite paketsu ortan egongo da, adimenaren nekerik gabe; askotan, berriz, arrazoiketak emeki ta ezarian lagundu bear dio oroitze maite orri, ortan atsedeteko. Bein ortara ezkero, adimenak ez du lanik. Orduan, bai, esan diteke, bestek eragi&ntilde;ik goxoki ari dala, ta berezkoz ez dala ari. Baizik ere, oroipena Iainkoagana maitaro daukala, zer-ikusi ta zer-suma egon ordez, bere burua Iainkoari egotzi dezaiola, Berak besoetan eraman dezan&raquo;. Au ez da alperkeria, ezda egote utsa. Iainkoa maitaro gogoratuz ari dana, arrazoiketa alde batera utzi ba'leza ere, ez dago egon utsean. Min sogor batek arturik gauzkanean, ezertako ez dagola iduri zaio gure buruari; bai&ntilde;a mi&ntilde; artaz minki oroitzen da beintzat. Alaxe, Iainko-mi&ntilde; orrek arturik Iainkoaz minkioroitzen gera, ta mi&ntilde; ori beste sendabiderik ez dugu, ots, Iainkoa minki oroitze uts utsa beste sendabiderik. Bego arrazoiketa. Alper-uste ori bidegurutze ez-ezaguna da; bidez doanak ez baitio errez igerriko nondik artu: batetik, alperkeri goxora pasatzen ote dan; bestetik, anima geiegi zirikatuz, aspertuko ote dan; atzera egi&ntilde;ez beste bide bat artuko ote dun; edota Iainko-bidean ibiltzeari erabat utziko ote dion. Ernai ala sogor gauden askotan ez dakigula esan bainizun? berori gertatzen zaigu naimenaren eragi&ntilde;a sumatze ortan ere: alper gauden ala ari geron, ez dezaiokegu igerri ordu artan. Zenbait aldiz, bai, otoitz ondoan, sekulan bai&ntilde;o kemen geiago arkitzen dugu gerongan Iainkoaren alde lan egiteko ta nekeak iasaiteko. Ortatik ageri zaigu, gure geldi-egon paketsu ua etzala alperrarena. Iainkoak Berekin, gauzkala soil soillik oroitzen ari ba'gi&ntilde;an, zerbait on ari genun; eta maitaro baldin ba'geunden Arengana, gauzarik oberenean ari gi&ntilde;an.</p>
<p>Nai-izanaren, eragi&ntilde;a noiz eta non asten, noiz eta non bukatzen dan, biotzak ez du berririk. Muga orrek ez du zui&ntilde;ik edo arrastorik, ez mugarririk. Au da asi-berrian kezkarik aundienetakoa. Ez du balio, berriz, ago-otoitz pixka bat egiteak, ez irakurtzeak, ez buruiraulketan iarduteak. Batzutan, bai, orregatik, ago-otoitz labur gori batek, &laquo;Gura Aita&raquo; emeki esanak, Iainkoazko egi bat ezarian ezarian iraultzeak. Besteetan ez dago bidea arkitzerik. Dezagun gibel olakoetan, eta itxedon dezagun, Iainkoaren laguntza noiz agertuko. Batez ere, ez geiegi zirikatu gure adimena, alperkerian bailegon. Kezka orren mi&ntilde;a sumatzea bera, Iainkoarekin maitaro egotea da. Suko autsaren azpian ba-daude txinar batzuk, ikatz bizi batzuk; aizemaka asten ba'zera, aiek agertuz, surik ez duzu piztuko, bear ba'da, ta txinar aiek ere itzali egingo zaizkigu. Ezazu iraupen, bear baita, ez nolanaikoa!</p>
<p>Mi&ntilde; orren sendabidez zenbaitek musikara iotzen. Belarriaren laguntza aundia dugu emen ere. Eliza batean zaudela? &mdash;Meza-Bezperetaz landa baldin ba'da, irauli etzazu bakartasunean, buruz, ainbeste ta ainbeste Elizkanta eder. Ekarri etzazu berriro idurimenaren belarrira, astiro auznartuz. Emagun, aldareko gure Iaunaren aurrean zaudela. Oroimena &mdash;batez ere begiarena&mdash; Iainko-oroitze soil eta maitetsu orri ezin lotu ba'diozu, maiz aterezen ba'zaizu, berritu ezazu asi ta buka elizkizunik ederrenetako bat, esaterako Korpus egunekoa. Asi zaite bezperako ezkilak entzutetik. Zer alaitasuna bein edo bein! Gero, oinperako lezkak eta belarrak dirala, aldareetako arrosak dirala, Mezabezperak dirala, ordubete errez ioango zaizu gauza orriek astiro berrirotzen. Bear ba'da, animaren ago-sapaiean atsegin artzen asi zera.</p>
<p>N.&mdash; Bai&ntilde;a &mdash;nik&mdash; animaren begi-belarrirk alde banatara ioaten ba'zaizkit? bakoitza bere auzora?</p>
<p>El.&mdash; Bedi &mdash;arek&mdash;. Animaren eta bear ba'da gorputzaren agosapaia Iainkoarekin daukazu; sapai ori zerorrena duzu; ortatik bederen Iainkoari loturik zaude; naimena Argan bete betean daukazu. Naiago zenukela zentzu guziekin, biotz osoarekin, adimen osoarekin Iainkoa atzeman? Iaki&ntilde;a! Bai&ntilde;a, danean dantxoa, nere gizontxoa. Etorriko zaizu noizbait pozaldia ere. Emango dituzu orduosoak eta ordu gozoak, oroipen maitetsu ori Iankoagandik atertzen etzaizula.</p>
<p><hi rend='Bold'>POZALDI</hi></p>
<p>El.&mdash; Pozaldietaz ere zerbait esan nai nizuke, labur bederen, &mdash;arek&mdash;, ez baitago luzaro mintzatu bearrik.</p>
<p>N.&mdash; Orfetan ere bai omen da arrixkurik aski &mdash;nik&mdash;.</p>
<p>El.&mdash; Iainkoagandik zuzen datozenean, ez; esker ona ta umiltasuna baitakarte berekin. Geuron alegi&ntilde;ez ekarriak ba'ditugu, arrixkua dute, Iainkoa ordez geuren burua maitaraziko baitigute. Zenbait aldiz deabruak ere ekarriko ditigu; bai&ntilde;an auek ezagutzen ez da oso zail ere; txalapartan etortzen baitira, ez pake betean Iainkoarenak bezala, ta gerora, ta aski laister, beroiek legortzen digute barrena.</p>
<p>Malkoetaz, berriz, zer esan? Iainkoagandik baldin ba'dira, ez dago arrixkurik.</p>
<p>N.&mdash; Nola ezagutu? &mdash;nik&mdash;.</p>
<p>El.&mdash; Eta, oroi gaitezen &mdash;arek&mdash; bizi bizi oroitu ere, Berekin gauzkan Iainkoaz, eta atertuko dira. Ezean, geuron alegi&ntilde;ak naiz deabruak ekarriak dirake. Ernai oriekin! geure burua maitaraziko baitigute Iainkoa ordez. Ba-dira or baztarretan artista esaten zaien &mdash;edo berak beren burueri ala esaten dien gizon batzuk&mdash;; oriek malkoekin beren burua maitatzen eta iainkotzen dute; besterik bai&ntilde;o geiago dirala dirudite. Antz antzeko dira otoitzean beren burua billatzen duten oriek: santu porrot egi&ntilde;ak, batzuk eta besteak ere. Deabruaren bidez datozen malkoak ixtillu aundiegia dakarte, ta atertzen diranean, barrena uts utsik uzten digute.</p>
<p>Iainkoaren doai diranean ere, ugari xamar baldin ba'datoz, ez dira, aietan ordu asko irauteko, gorputza beartzen baitute. Auzi guzia auxe dugu: Iainkoa maitaro oroituz alik luzaroen egotea. Ontarako obe dugu, gorputzerai&ntilde;o iariotzen ez dan pozgiro legun bat, si&ntilde;estearen argitasunak dakarrena. Orrekin iraun ditezke iru ta lau ordu ere, dak-izun bezala. Au adierazi bear diezu ongi kristau zintzoeri.</p>
<p>N.&mdash; Nola? &mdash;nik&mdash;.</p>
<p>El.&mdash; Eta, ba-duzute &mdash;arek&mdash; maisu bikai&ntilde;a. Ontan ez da zuen Loiola ai&ntilde;ako maisurik.</p>
<p>N.&mdash; Non mintzo da orretaz? &mdash;nik&mdash;.</p>
<p>El.&mdash; Eta, iru pozaldi mota aiek adieraztean: &laquo;Poza diot, azkenik, si&ntilde;este, itxarote maitatzeak ugaritzen eta indartzen dituna; zeru-gauzetara ta animaren osasunera erakartzen dun barneko alaitasuna; arek geldierazten eta pakearazten baitu anima bere Egile ta Iainkoagan&raquo;. Izan ere, zer nai dugu aundiagorik? Iainkoazko iru on-gri&ntilde;a oriek ugaritzea ta indartzea! Zer da besterik santutasuna? Iru iturri oietatik datoz beste doaiak oro, Loiola'k Borja'ri kartaz adierazi ziona: &laquo;si&ntilde;este itxaropen maitasuneri emaiezu esker beste edozeri bai&ntilde;o geiago ta oietatik datozen doai txit santueri&raquo;. Orra or guzia esanik; orra or zuzen zuzena iturburua erakutsi. Egarri zaudenean bazoaz iturri batera; an ere etzera ari beti edan eta edan, aspertuko baitzi&ntilde;ake. Aski edan ondoren, eseritzen zera, goxo itxedonez, ingurueri begira, naiz ur-xirrixtak egiten dun zurrumurrua entzunez. Ur garbi ori fedearekin alderatu zun gure Iaunak Berak Ebangelioan: &laquo;Ni si&ntilde;esten naunari, bere sabeletik zerurai&ntilde;o iauzi egiten dun iturri bizia sortuko zaio&raquo;. Eta: &laquo;nere uretik edaten duna ez da geiago egarrituko&raquo;. Nola egarritu iturburua bere barrenean daukana? &laquo;Pestaburu azken-egun aundian au ziagon Iesusek oiuka: Ni si&ntilde;esten naunari, sabeletik zerurai&ntilde;oko ur-bizi iturria sortuko zaio. Ua si&ntilde;esteagatik artuko zuten Gogo Gurenarengaz esan zien&raquo;. Si&ntilde;este argitsu ori azkarrerazi! Ortatik datorren pozak ederki asetzen du, ta ez du bei&ntilde;ere aspertzen. Nola iraun nik ere &mdash;esan zunan&mdash; oinbeste ordu, egun eta urte, eta nekerik gabe?</p>
<p>N.&mdash; Orrela bizi zaitezke &mdash;nik&mdash;, mundu ontan oin luzaro egon bear eta ere. Au nik esatean, itzali egin zinan nere begietatik, eta si&ntilde;istearen argi biguin orren irrikaz utzi nindunan.</p>
        </body>
      </text>
      <text>
        <body>
<p><hi rend='Bold'>VIII</hi></p>
<p><hi rend='Bold'>QUIETISTA'EN AUZIA ETA</hi></p>
<p>N.&mdash; Biaramonean berri on batek io nindunan: egunero, goizeko lauretan ba-nula gurdi ari&ntilde;a Mezara ioateko.</p>
<p>D.&mdash; Ez al da goizegi?</p>
<p>N.&mdash; Orduko naiko lo egi&ntilde;ik niagon, gaueko zortziretan etziten bainaiz. Zortzi ordu eder lotarako, ta bazkalondoan ere beste ordubete. Lau kilometro zeudin aldapa gora. Onontzakoan oi&ntilde;ez etorriko nintzala, bada, eguzkia iekitzen ikusiz; aldapa bera ikatz zakua ere iuan baititeke, gurean esan oi dana.</p>
<p>Bosko'tarren Ikastetxe bat zegon mendi galdor batean, zoragarri itsaso legorretara begi-bitarte zabalarekin. Espuru ez ezen, Zotzune bai&ntilde;o garaiago ageri yun bekokia; ni bizi naizaneko zokoa bai&ntilde;on argiago. Zer Tabor mendi liluragarria! Lenengo Meza entzunik, ba-nentorrenan etxera, beiak ietzi ordurako. Errege-bidera atera nintzaneko, mintzo bat nere eskui&ntilde;ean, &mdash;ez bainun i&ntilde;or ikusten&mdash; mintzo ezaguna: gure Iainkozko gizonarena.</p>
<p>El.&mdash; Egun on Iainkoak.</p>
<p>N.&mdash; Bai zuri ere.</p>
<p>El.&mdash; Ioaki?</p>
<p>N.&mdash; Bai, Iauna, bai &mdash;nik&mdash;. Zu ere ibilki?</p>
<p>El.&mdash; Bai ni ere &mdash;arek&mdash;. Pausoa lasai ematen duzu, esan zidanan, eta nik: Oraintxe ari nintzan nere buruarekin Dabid'en ua iraultzen: &laquo;Oinpean bidea zabaldu didazu, ta nere orpoak ez dira koloka&raquo;.</p>
<p>El.&mdash; Esan liteke; aurpegira ere lasaitasuna baitarizu.</p>
<p>N.&mdash; Ez zan goizegi! Ibili ditut maiz aski bidexka estuak, alde batera amiltokia dutala. Bide extuak oin-urratsa ere extua eskatzen du; zangoak kakotzen dira, oi&ntilde;ak kizkurtzen, larru azala zilborrerantza biltzen, gorputz osoan erorikara sortzen da. Bai&ntilde;an azpiko bidexka zabaltzen dan bezain laister, batez ere oi&ntilde;ek bide lasaia atzematen dutenean, zangoak luzatu egiten dira, lengo kakotasuna utzirik, urratsa ere zabalago arkitzen, eta bular-inguruan alako lasaitasun bat sumatzen da, esan baititeke bide ua Iainkoaren bidea dala: bidea bera oinpean zabaltzen zaigula.</p>
<p>El.&mdash; Ederki auznartu dituzu Dabid'en itz oriek.</p>
<p>N.&mdash; Alakoak baitira! &mdash;nik&mdash;. Oraintxe belaunak etzaizkit aultzen, oi&ntilde;ak ez kolokatzen, ez naiz irrixtatzen aldapa labainean bezala. Iainkoak egin ditan mesede berri onen ondorioa. Ez nengon aisa! Nere lan au bukatzean nora io otedezaket? &mdash;ari nintzan&mdash; eta, orain ez daukat ezeren kezkarik. Beti kolko-zimur ni Iainkoarekin, beti lasa-gaitz. Etorri zaida zabal-garaia ere.</p>
<p>Eta zu, esan nionan, nondik eldu zakigu?</p>
<p>El.&mdash; Tabor menditik &mdash;arek&mdash;, an egoten bainaiz eskuarki.</p>
<p>N.&mdash; Nik ere maiz dut gogoan mendi eder ua, begiz ikusi ezik ere. Gure errian ikusi baininduzun lenbizikoz? Mu&ntilde;o ua nun lenago Tabor Txiki; orain Ayagualo au aundiagoa. Egiazko Tabor pozik ikusi nezake. Noizbait sosik bildu ba'neza, ara agertu bat egiteko asmoetan nago, Oliamendi ta Golgota aztu gabe. Zu noiznai eramaten zaitu Aingeruak. Esazu &mdash;nik oraino&mdash; zeintzuk mendi dituzu maiteenik?</p>
<p>El.&mdash; Golgota'rekin Tabor &mdash;arek&mdash; eta gero Horeb edo Sinai, ta Karmel-gain.</p>
<p>N.&mdash; Zergatik Horeb eta Karmelgain? Horeb'en asi bainintzan Iainkoa zerbatit sumatzen. Karmel mendi, berriz, otoitzean aurrera ari nintzala neri gerta-gauzetaz oroipen atsegi&ntilde;ak baititut.</p>
<p>N.&mdash; Ederki nekatuko zinan &mdash;nik&mdash; berrogei gau egun aietako txango artan, sutopil eta ur utsarekin! Bearrik bi loaldi aundi ian aurrean eta ondorean! Bidean ere etzingo zinan an emenka, loaldi ederrak egi&ntilde;ez.</p>
<p>El.&mdash; Bearko. Artean ez bainan Aingerurik, iasoka eraman nindezan.</p>
<p>N.&mdash; Mendi ori ere ikusi nai nuke, an itzegin baitzion Iainkoak Moise'ri, an zuri ta ainbeste bakar zaleri. Bidez usu xamar nindoanan eta, &laquo;bizkor zoaz&raquo; esan zidanan gure gizonak, &laquo;oraindik sasoi onean zaude&raquo;.</p>
<p>N.&mdash; Ala diote &mdash;nik-; bai&ntilde;a zuk askoz gazte itxura obea daukazu. Lengoetan ikusi zindutanean etzenun beintzat belarri ertzetan ille latzik ageri. Gizon illezu izanak etzaitu berez batere gaztetzen; bainan aurpegia legun daukazu, begiak azal, esku-zai&ntilde;ak etzaizkizu nabarmentzen. Bizitxo noa bidean, beiak iezten asi ordurako etxean egon nai bainuke. Eguzkia agertzean asi zinan, eta &laquo;zenbat eguzki ikusi dituzu onezkero ateratzen&raquo; &mdash;nik&mdash;. Bideko zugatz eta mendi ta mu&ntilde;oetaz mintzo, iritxi gatxin etxera. Zaude, esan nionan, gure baratzan, guk beiak ietzi ta nik gosaldu arteo. Ba dauzkazu or naranja ederrik. Zugatzera igotzen etzaizu neke, nerau ere igotzen bainaiz bertatik iateko. Orrela, bada, nere lana egin ondoren, gosaria artu yunat: limoi bat, naranja bat, eta talo esneak eztiarekin. Gosaria bukaturik, ateratzen naun edo sartzen naun baratzera. Ordun agertu zitzaidanan gorputz eta guzi, txoko artan ez baita i&ntilde;or ibiltzen ikusi lezakenik. Asi gatxin, bada, izketan gure txoritokian.</p>
<p>N.&mdash; Ordu da noizbait ere &mdash;nik&mdash; zuri bigarren galdera aundia egin dezaizudan. Iesukristo nola zaigu argi otoitzaldian? eragozpen zaigula ere asmatu baitzuten egonzale alper edo quietista aiek?</p>
<p>El.&mdash; Ebangelio'tik &mdash;arek&mdash; au dakigu: &laquo;i&ntilde;or ez doa aitagana, ni bide ez ba'nau&raquo;. Ta beste ua: &laquo;Pilipe, Ni ikusten naunak Aita ere ikusten du&raquo;. Otoitz bikai&ntilde;ean Aita dugu azken-muga. Ederki zuen Loiola'k zurubi egi&ntilde;ez, Ama otoizten du lenik Semearekin bitarteko; Semea urrenik Aitarekin bitarteko bakarra, <foreign>&laquo;unus mediator&raquo;; </foreign>Aitak ez dio i&ntilde;ori erregutzen, San Agusti&ntilde;'ek diona. Nola asmatu zuten, bada, Aitagana bide ortan Kristoren, Gizatasuna eragozpen zitzaigula?</p>
<p>Auzi au gaizki ezarria da, ta ezin ondo garbitu. Lenbizi artan, ori burura zitzaionak etzun ori esan nai izan; gero etorri ziranak okertu zuten aren aburua. Aurrenik, au buruan artu ongi: gizatasuna bat dala ta giza-eite edo itxura besterik dala. Lenengo gizagaxo arek esan nai zuna au da: edozein aurpegi, eite edo itxura idurimenaren nekagarri zaigula, norbaitetaz luzaro oroitzen egoteko. Edozei&ntilde;i gertatzen zaio. Gogoemazu ama bat: semea gudara eraman diote, ta bear ba'da, an, il zaio. Ama orrek bere semea gogoan dauka ordu oro ta une oro, egun eta gau, loa galtzen dun guzian. Iduri al zaizu ama orrek bere semearen aurpegia ordu oro ta une oro begi-oroiz gogoratzen dula? Askotan atertzen eta itzaltzen zaio semearen aurpegia. Ala ere, nork esan semeaz une oro oroitzen ez danik? Artaz oroitzen egotea ez da begiz bezala gogoratzen egotea. Ezin ditekena ere da; burutik egiteko litzake, nekearen nekez. Nai ta ere, semearen oroipena ezin aterrerazi du emazte arek, idurimenean aurpegia itzali ba lekio ere. Biotzean alako azta edo pisu bat, min sogor bat, esan oi dugunez naigabe bat sortzen zaio, ta arek dauka mendean, ukitu bezalako baten bidez. Semearengaz eman zioten berri txarra belarrietan berritzen du, ta itz aiek berritzen ez ba'ditu ere, aien oiartzuna datorkio; edota oiartzun ori itzalirik ere, ondoren ixiltasun naigabezko ua gelditzen zaio. Entzun-oroitzea bera galdu ba'leza ere, biotz-ukituaren oroitzea gelditzen zaio. Nork esan, beraz, biozmin ori daukan bitartean semeaz oroitzen ari ez danik edo oroipena atertzen zaionik? Begi-oroiz eta belarri-oroiz ez ba'da ere, uki-oroiz semearekin dago, arengatik negar egiten eta ua maitatzen. Beraz, quietista'en aurreko arek au esan nai izan zun: norbaitetaz oroitzen luzaro egoteko, aren aurpegia begi-oroimenean idukitzeak galarazi egiten dula; ez Kristorenak Kristorena dalako. Gure idurimena zaigu kalte emen; besterik ez.</p>
<p>Aurpegia ta eitea bat dirala esan, dizut, eta Gizatasuna besterik dala. Ez al dago Kristoren Gizatasuna aldarean giza-itxurarik gabe? Zer kalte egin dezaioke orrek gure idurimenari? Gizon batetaz oroitzeko aren aurpegia ikusi bearra al daukagu naiz begiz naiz begi-iduriz? Ni begiz ez ikusiak galarazi al dizu nerekin iarduna, bide ortan gentozela?</p>
<p>N.&mdash; Zuri begira enaiz asko nekatu be&ntilde;ipein. Ez neukan burua itzuli bearrik eta lepoa nekatzerik.</p>
<p>El.&mdash; Apostolueri aldegin ziela &mdash;arek&mdash; zerura igo zanean? Aren itxurak bai, Gizatasunak osotara ez; an baitzeukaten nai zutenean sagarako itzen bidez. Beraz, bego ondo ezarririk, Gizatasuna ez ditekela eragozpen; Kristorena. Ez guretzat ere, ikusi dugunontzat; ezago zuenzat, ikusi ez duzutenontzat.</p>
<p>N.&mdash; Eta nik; zergatik dio alaba Teresak otoitzean aurreratueri gertatzen omen zaiela eragozpen ori, edo ala diotela beintzat?</p>
<p>El.&mdash; Asi-berrieri bai &mdash;arek&mdash; oker uste baitute, Kristoz oroitzea ta Aren aurpegiz oroitzea bat dirala. Aurreratueri etzaie olakorik gertatzen; ez beintzat otoitz bikai&ntilde;era iritxi diraneri. Au ikusi, ori ikusi, au iduritu, bestea iduritu, zernai pasa ditela aien begien aurretik eta zentzuen aurretik, naiz idurimenetik, aiek Iainkoaz maitaro oroitzen ari dira.</p>
<p>N.&mdash; Ederki adierazi didazu, Iauna, &mdash;nik&mdash;.</p>
<p>D.&mdash; Bai, mutil, guri etzaizkiguk beintzat &mdash;oin garbi mintzatu.</p>
<p>N.&mdash; Aurrera, iauna, esan nionan; eragozpen ez dala argiratu didazun bezala, otoitzaldian Iesukristoren Gizatasuna laguntza zaigula tipildu bear didazu.</p>
<p><hi rend='Bold'>LOIOLA MAISUEN MAISU</hi></p>
<p>El.&mdash; Iesukristoren itzekin berekin aski bear genuke &mdash;arek-; bai&ntilde;a nai zenukena au da, otoitzean nola moldatuko geran, laguntza ortaz baliatzeko.</p>
<p>N.&mdash; Ori da ain zuzen &mdash;nik&mdash;.</p>
<p>El.&mdash; Ontan zuen Loiola da maisuen maisu. Berekin artzen ditu, eta gai&ntilde;agotik, Ioanes eta Teresa, bere bi gertaerazte esan dezaikegun oiekin.</p>
<p>N.&mdash; Ba-dantzut, iauna.</p>
<p>El.&mdash; Tokia moldatzea edo gertaraa berritzea esan oi zitzaion ua bai&ntilde;o lenagotik. Arek Kartusiano'rengandik ikasi zun; bai&ntilde;a bere antzera taiutu.</p>
<p>N.&mdash; Toki onean sartu zakigu! &mdash;nik&mdash;. Ez al dakizu nola ieki zaizkion gertaberritze ori dala-ta?</p>
<p>El.&mdash; Buruan, ongi artu ez dutelako &mdash;arek&mdash;. Goazen astiro. Otoitz bikai&ntilde;enaren izate guzia ontan dago: &laquo;berekin gauzkan Iainkoa si&ntilde;estez eta maitaro gogoratzen&raquo;. Ez dugu arrazoiketan burua nekatu bear eta iduriketan ere ez. Ageri ez dan Iainkoa si&ntilde;estez gogora dezakegu idurimenaren nekerik bage &mdash;Iainkoak ez baitu iduririk&mdash;.; ortan luzaro irauten lanak, geron alegi&ntilde;ez beintzat. Agertu zaigun Iainkoa, Iainko-Gizon Iesukristo (Iainko Berbera zer-izanez eta Norizanez, bai&ntilde;a gorputz animaz gizon), neke pixka dugu asieran atergabe gogoratzen, biziro ta zearo iduritara nai ba'dugu, beintzat, begi-oroiz. Bai&ntilde;an, esana dutanez, iduripen ori itzaliko zaigu, otoitzaldi luzean, eta etzaigu eragozpen izango Iainko-gizon dan, Iainko artaz maitaro oroitzen egoteko. Izan ere gizon danez nortasunik ez du; nortasun ori Iainkoaren bigarrena du, eta Florentiko Eliz-batzarreak erabaki zunez, Aita Semeagan dago osorik eta Gogo Gurena Semeagan dago osorik. Orobat esan beste Nortzuetaz. &laquo;Aita ta Ni bat gera&raquo;, esan zigun Berak. Iainko danez eta nortasunez, nonai dago, orotan dago. Egia da Gizon orrengan Iainko osoa bete betean dagola <foreign>&laquo;<hi rend='Italic'>omnis plenitudo divinitatis&raquo;; </hi></foreign>ez dula gai&ntilde;ez egiten, esateko moduan; bai&ntilde;a beste aldera, gai&ntilde;ez egiten bezala du, eta Eukaristia gure barnean ez daukagula ere, Aren Nor-izana gugan daukagu, edo obeki esan, berekin gauzka. Beraz, Bigarren Persona orrengana ongi irixten ba'gera, Aitagana iritxirik gaude. Eta Aitarengaz bai&ntilde;o Semearengaz asko geiago entzunik gaudelako, Ebangelio ta abar, Semearen bidez Aitagana sartzen errezago zaigu, idurimen txatxu au baztarrean, uzten ba'dugu.</p>
<p>Noan orain bi <hi rend='Italic'>gertarazte</hi> oriek adieraztera. Ageri ez dan Iainko ori ez da gerta-gauza; bai&ntilde;a guk nolabait gerongan gertarazten dugula esan diteke, barrenez barren gauzkala oroitzean. Iainko izkutu ori guk gure oroimenean gertaraztea ipintzen du Loiolak otoitzaldian eginkizunik bei&ntilde;ena. &laquo;Otoi-lekua bai&ntilde;o bi edo iru urrats lenago, Pater noster esaten ai&ntilde;a denboraz, iaso dezagun gure ezagumena, Iainkoa begira daukagula oroituz, eta auspez iauretsi dezagun&raquo;. Gertarazte au bei&ntilde;ere ez dala utzi bear dio egin gabe; egin dedila beti. Iaki&ntilde;a, otoitzaldi osoan atertu gabe, albait; bestela gaizki-azi batzuk gi&ntilde;ake Iainkoa agoan itzarekin saietsean utziko ba'genu. Otoiz-gaia irauli gabe ere ordu osoan orrela egotea &mdash;maitaro alegia&mdash; zer otoitz oberik? Berak ere ola dio Loiolak: &laquo;egon bere artan, atsegin edo protxu zerbait arkitzen duta&ntilde;o, aurrera-kezkarik gabe, ondo goxatu nadin arte&raquo;.</p>
<p>Ez dute bear ai&ntilde;a bereizten &mdash;iesuitek ere&mdash; gertarazte au &mdash;ageri ez dan Iainkoarena&mdash; ageri diran nortzuen gertarazte ortatik, naiz Iesukristo, naiz beste Santu batzuk dirala. <foreign>&laquo;<hi rend='Italic'>Composici&oacute;n de lugar visible e invisible&raquo; </hi></foreign>esan zien bieri, eta lenengo ori, irugarren oarkizun <foreign>(tercera adici&oacute;n)</foreign> ipi&ntilde;i zigun. Bi gertarazte auek ongi iokatzean dago otoitz ixilaren izate guzia. Astiro ta luzaro adierazi bear diezu au.</p>
<p>N.&mdash; Esazu; iauna, &mdash;nik&mdash;.</p>
<p><hi rend='Bold'>IOANES GURUTZEKO, TERESA</hi></p>
<p>Ioanes Gurutzeko'k bere liburuetan bi nor-aldi ditula esan genezake: bata gizon iakintsuarena, Karmel mendira igoera ta Animaren gau illuna deritzanetan; bestea, berari zer gertatu zitzaion dionarena. Lenbiziko bi liburuetan, Areopagitaren eta Domingo'tar alemanen bidetik doa, ots, &laquo;ageri ez dan Iainkoaz maitaro oroitzeko, ageri diran gauza guziak ukatu bear dirala, ta gure oroimena aietaz guzietaz erantzi&raquo;. Oso ederki; bai&ntilde;an orrialde luze aietan guzietan bein bakarrik aipatzen du Kristo gure Iauna. Beste bi liburuetan, ots, &laquo;Animaren eta Kristo laztanaren artean maite-leloak&raquo; eta &laquo;Maite sugar bizia&raquo; deritzaienetan beste bidetik doa aldioro. Teresa'k bide bakarra du: &laquo;Kristoren Gizatasuna, Beraren Iainkotasunera irixteko&raquo;. Agertu zitzaigun Kristo'ren bidez, ageri ez dan Iainkoagana; Kristo ortan, ageri etzaigun Iainkotasunera, ta bide batez Aitagana.</p>
<p>Loiolak bi bide oriek batean artzen ditu. Amaren eta Semearen bidez Aitagana (bere betiko leloa), ta beti Iesukristorekin, Aren &laquo;itzalean bezala&raquo;. Orregatik, bi gertarazte oiek (ageri ez dan Aitarena ta agertu zan Semearena) batera biurtzen ditu, batean iokarazten ditu. Otoitzaldian Kristoren Gizatasuna (ez itxura) Iainko bezala biurtzen zaio bere oroimenean. Gizatasun ori bere barnean gertarazte ortan, ikastunik oberena Teresa du Inaziok, zearo ikusiko dugunez. Loiolak kristau zintzoari bi giltz ematen ditio: Iainko soila bere barnean gertaraztea ta Giza-Iainko orren Gizatasuna bere barnean gertaraztea. Bai&ntilde;an otoitz bikai&ntilde;era irixtean, bi giltz oriek bat egiten dute.</p>
<p>N.&mdash; Eta zuk &mdash;galdegin nionan&mdash;, Kristo Tabor'en ikusi ondoan, nola bateratzen dituzu bi gertarazte oriek?</p>
<p>El.&mdash; Eta, esan dizut len ere alde aldera: nik Tabor'en Kristo &laquo;zeru eder egi&ntilde;ik&raquo; ikusi nun ezkero, Arekin asten dut otoitzaldia, i&ntilde;oiz nere burua otoitzetik aterturik atzematen ba'dut. Iaki&ntilde;a, ordu osoetan ez dezake nere idurimenak bizi bizi iduki an ikusi zun Kristo Aren itxura; beraz, itzaltzen bezala zaio, urtzen bezala zaio. Nola esan nezake nik?</p>
<p>N.&mdash; Ba-nago &mdash;nik&mdash;.</p>
<p>Gizatasun ua aingeruki, obeki esan Iainkoki uts eta garbi bezala biurtzen zaio nere idurimenari, ta neke ordez aringarri zaio; eragozpen ordez laguntza aundi. Ez argi, ez margo, ez mintzo, ixiltasun paketsuan, nere oroimenak ondasun bat, osasun bat gogoratzen du maitaro: gure betiko Osasuna.</p>
<p>N.&mdash; Ontan arrebak eskuak antxumatu zitun eta arnas aundi bat atera, lurrera begiratuz. Eta Iesus! eratxiki.</p>
<p>N.&mdash; Ixillaldi labur baten ondoren, ola iarraitu genun.</p>
<p>El.&mdash; Gai&ntilde;era, esan zunan, eta barkatu gauzak berritzea buruan obeki sar ditezen, Gizatasun ori aldarean itxurarik gabe dagola esan baitizut; beraz, norbaitek bere barnean Iaun ori egitan artzen dunean, giza-itxurarik ez du ikusten; beraz gogoz artzen dunean ezin gertarazi itxurarekin. Ba-dira ontatik otoizbide egokia artzen dutenak. Aldareko Iaun ori berengana deitzen dute, berengan gertarazten dute, ta orrela, idurimenaren neke gabe, Iainko-oroitze maitetsu ortara sartzen dira ta ortan luzaro egoten. Iauna gogoz artze au ez da ortik onerako edo nolanaiko debozio bat; zenbait kristauek otoizbide bezala erabiltzen dute ta laguntza aundia da.</p>
<p>N.&mdash; Ederki argira duzu &mdash;nik&mdash; Gizatasun ori eragozpen ez-baina laguntza aundi zaigula. Ederki bereizi dituzu Gizatasuna ta giza-itxura; ta batez ere, bai egoki, Loiolaren gertarazte bikoitz ori: Iainko soillarena ta Giza-Iainkaorena. Biak erara daudela ta ez diotela elkarri galarazten. Funtsean gure idurimena dugula eragozpenik aundiena Kristoren Gizatasunaz baliatzeko.</p>
<p>El.&mdash; Lena berriz esan berriro &mdash;arek-: aldareko Iauna gure baitara ekarri nai dugunean, gorputz anima ta Iainkotasun ekartzen dugu, egia; bai&ntilde;a lendanik ere, gerongan geneukan Beraren Iainkotasuna, Giza-Iainko orrek ez baitu Irutasuneko bigarrena beste Nor'kirik. Beraz, Norbait ori nonai dago, ta beste bi Nortzuekin batean guregan daukagu beti, edo beregan gauzka. Beraz, len esan bezala, ederki balia gaitezke Giza-Iainko ontaz, berri geiago ikasi baitugu Aitaz eta Gogo Gurenaz bai&ntilde;o.</p>
<p>N.&mdash; Ortaz &mdash;nik&mdash; bigarren Nordan ori beti gurekin baldin ba'daukagu, zertako gertarazi gugan gorputz anima oriek santuenik dirala ere, Iainkotasuna bai&ntilde;o gutxiago baitira?</p>
<p>El.&mdash; Quietista bat eta lilluratu bat <foreign>(alumbrado)</foreign> ola mintza litezke. Beraz, bigarren Iainko-Nor ori, ots, Giza-Iainko ortan geienik dana beti gurekin daukagun ezkero, esan, ere liteke: gorputz odol anima oriek zertako artu urteoro gure barnean ianari bezala? Urrunegi zoaz arrazoiketan, ots, bertanegi gelditzen zera. Iaunak Berak esana digu ta Elizak Arekin: &laquo;Gizasemearen aragia iaten eta odola edaten ez ba'duzute, ez duzute zuengan bizirik&raquo;. Iaunak Berak nai du bere gorputz animen bidez Iainkotasuna gugan areago errai&ntilde;utu dedin, naiz egitan naiz gogo utsez barnean artzen dugula.</p>
<p>N.&mdash; Poliki atzeman nauzu &mdash;nik-; bai&ntilde;an aldare aurrean gaudelarik bi gertarazte oriek ezin bateratu ba'ditugu, ots, Sagrarioan itxirik dagon Iainko-Gizon ori ta gure barnean daukagun Beraren Nortasun ori batean bezala oroitu ezin ba'ditugu, nola iokatu?</p>
<p>El.&mdash; Aldarekoari so egin, beintzat. Iainkoa utzi Iainkoa artu orde. Gorputz aren barnean Iainko osoa dago gai&ntilde;ez egin gabe; bai&ntilde;a beste aldera gai&ntilde;ez egiten bezala du, esan dizudana, Nor-dan ori berori guregan baitaukagu. Ustai bezalako bat ipintzen digu idurimenak aldarearen eta gure tartean. Ustai ori etenerazi dezagun. Nola? Bi gertarazte oriek bat egi&ntilde;ez. Barnean daukagun Iainko soila ta aldarean dagona ez dira bi Iainko. Bat bakarra da, ta bakarra bezala ikusi dezakegu, Sagrarioan dagon Norbait ori ta guregan daukaguna Bera dala iakitearekin. Iainko ori, Norbait danez, bigarrena ar dezagun, beste biak berengan dauzkala iakinki. Or giltza bakarra: Gizatasunetik Nortasunera, ta Semearen Nortasun ortatik Iainko soillarenera, Aitarenera.</p>
<p>N.&mdash; Korapilloa ederki askatu didazu. Baizik ere, &mdash;nik&mdash; gure alegi&ntilde;ez utsez eta ortik onerako grazi baten bidez ez gaitezkela luzaro ortan egon.</p>
<p>El.&mdash; Aurrenean neke da, bai&ntilde;a Iainkoaren laguntzarekin eragozpen ori kenduko zaigu. Idurimenaren marrak itzalirik &mdash;or ez digu beintzat gorputz-itxurak eragozten&mdash; Iainko osoa batean gertatuko zaigu, atertu gabe artaz oroitzen egoteko; bai biotzean ere, maita ta maita iarduteko.</p>
<p>Iaki&ntilde;a, Iainkoak bere grazi oso bereizi batez Bera oroitaraziz eta maitaraziz gauzkanean ere, noizik bein, aurrenetan beintzat, eragintxo bat eskatu dezaiguke aurrenetan. Ez da geiegi zirikatu bear oroimena, kaltegarri bailitzake; bai&ntilde;a zenbait aldiz bakoitzak ezagutzen du garbi noiz eragin bear zaion. Ala-nola baten bidez ulertuko duzu. Mutiko gaxte bat ez da berez gauza balantzako ezkil aundi bat bakarrik iraultzeko edo asiera emateko: bai&ntilde;a ba-dator gizon bizkor bat, eta ezkila ziztu aundian ipintzen du. I&ntilde;ork ez eragitearekin pixkanaka pixkanaka gelditu egiten da: bai&ntilde;a ziztuan doala mutiko gazteak noizbeinka eragin ba'dezaio ez da gelditzen, edota luzaroago irauten du. Alare Iainkoak zenbait aldiz gu ere otoitzean ola iokatzea nai du.</p>
<p>D.&mdash; Zertako ez ote dizkidate gauza auek neri ola adierazi!</p>
<p>N.&mdash; Geiegi luzatu ez gaitezen, utzi dezagun biarko. Biar iarraituko yunagu berriketa au.</p>
<p><hi rend='Bold'>ASI BERRIAN. (HOREB MENDI)</hi></p>
<p>N.&mdash; Opela iarraitu zunan bere iarduna.</p>
<p>&laquo;Nik asi berri artan, Horeb gai&ntilde;ean, neke puxka ba-nizun Iainkoaz atertu gabe oroitzen, ots, Iainkoa nere oroimenean beti gertarazten &mdash;ala esan&mdash; Bera maitatzen atertu gabe iarduteko. Begiak ixten nitun; San Agusti&ntilde; aundiak ere &mdash;len esan nizuna&mdash; ez omen zun arkitzen i&ntilde;on Iainkoa bere oroimenean bezain ongi. Nere belarri-oroimenak laguntzen zidan geienik, arako dakizun txixtu legun arek. Alaxe igaro oi nitun ordu osoak. Laguntza aundi bat palta zitzaidan. Ba-nekin Etortzeko zanaren berri Ua iragartzen bainun ain zuzen-; bai&ntilde;an ez nun entzun Aren Berri Ona; ez nun entzun batez ere Pater Noster'a, ori bai&ntilde;a asi-berrien eta bikainduen ere otoitzik oberena. Gogora etzazu Loiolaren &laquo;Iru otoizkera&raquo; aiek, batez bat Gure Aita auznartzeko modu ua. Non ikasi zun alaba Teresak itz oriek astiro ematen? Non ikasi itz oriek banaka ez ezen, irakasten zitun Maisua gogoematen? Irakurri etzazu bi santuak gai ontan. Non ikasi zun &mdash;eta ontara nindoan&mdash; Kristo gure Iauna bere barnean gertarazten? Besterik izan al da sekulan Teresaren otoitza?</p>
<p>N.&mdash; Esasu, arren &mdash;nik&mdash; zer da barnean gertarazte ori? Bere izkuntzan onela esaten du maiz: <foreign>&laquo;<hi rend='Italic'>representar dentro de m&iacute; a Cristo nuestro Se&ntilde;or&raquo;. </hi></foreign>Bitara artu diteke representar ori: iduritara ekartzea, eta iduririk gabe oroimenean gertaraztea. Ez dago dudarik bigarren alde ontara artzen dula geienetan. Iesukristo gure barnean gertarazi egin bear dugu, ez iduritaraku, ez figurarse, imaginar. Eman dezagun ama bat aurra erditzean il zala, ta aur ori bizi dala. Kozkortzean bere amaz mintzatuko zaizkio. Idurimenez, begi-iduriz beinzat, ez daki amaren berri; bai&ntilde;an ama ori nolabait gertarazten du bere barrnean. Lagunen ama on asko ikusiz, amatasunaren berri ba-du, ots, aren beraganako maitasunaren berri. Orobatsu, Iesukristoren aurpegi edo eitea ikusi ez dunak ez du begiz bezala oroituko, ez du iduritarako, ez ta bearrik ere; bai&ntilde;a beste gizon on batzuen berri ba-du, eta Iainko-Seme txit onaren berri ere bai Ebangeliotik. San Agusti&ntilde;ek Iainko soillaz diona, ots, gugan gertarazi dezakegula nolabait ontasun aundi bat edo zugurtasun aundi bat bezala, egin dezagun berori Kristoren Gizatasunarekin. Begiz bezala oroitu-nai ori alde batera utzirik, gure betiko Osasun eta Optasun bezala oroitu. Orrela ez du eragozpenik gure idurimenak, ez du nekerik Artaz maitaro oroitzeko, begiz oroitu-nai kaltegarri ori gabe. Gertarazi ez da iduritu; bir-gertarazi ez da bir-iduritu. Erderaz esan, <hi rend='Italic'><foreign>presencia no es figura, ni representaci&oacute;n (represencia) es tampoco refigura.</foreign></hi></p>
<p>N.&mdash; Orain ikusten dut argi Iesukristoren Gizatasuna etzaigula kaltegarri otoitzean, Iaun aundi ori, Ontasun aundi ori atertu gabe maitaro gogoratzeko; Beraren giza-eitea begi-oroiz gertarazi nai izatea, bai, eta ori ere, Beraren erru ez-bai&ntilde;a gure idurimen ikus-naieko onena da. Ikusmin geiegiak galtzen gaitu, naiz egiazko begiz, naiz iduri-begiz.</p>
<p>Galdegin nionan oraino: Gizatasun ori otoitzean laguntza dugula ere garbi ikusi nai nuke.</p>
<p>El.&mdash; Horeb gainean nengola, illunpean bezala sumatzen nun nik Etortzeko zan Mesias ori. Ori iragartzen genun iragarleok: ori zala errien eta gizonen osasuna, ondasuna, ta mugarik gabeko ontasuna. Zatoz Iauna; ari gi&ntilde;an beti. Zeruek intzez, odeiek euriz i&ntilde;otsi bezate zintzoa; ideki bedi lurra ta erne beza gure Osasuna. Onenganako itxaropen ori maitaro oroitzea genun otoitz aundi. Gure itxaropen bakarra, bai; beste i&ntilde;orengan ez baitugu osasunik. Itxaropena bera ezin dukegu begiz ikusi, ez begiz oroitu, ez baitu ertzik eta margorik; bai&ntilde;a gure barnean gertarazi dezakegu.</p>
<p>Teresak beti Maisua du agotan, Iainko-gizona. Au esaten die aizpautxi ditun seroreri, Iainkoak ago-otoitzean atsedena eman dezaiekela adieraztean &laquo;Errezo luzeak egi&ntilde;ez, asko itzegi&ntilde;ez obeki ari dirala iduri zaie, ta ez dute ikusten eskuetara ematen dien erreinu ori. Ez egin olakorik, aurrak, &mdash;dio&mdash;. Zaudete ernai Iaunak atseden, au noiz ematen dizuen. Ondasun aundi bat galtzen duzute. Noizean bein Pater Noster'eko itz bakar bat esatearekin obeki ari zerate, arnaska ta askotan Pater osoa berritzearekin bai&ntilde;o. Zagozkiote ondo ondoan eskatzen ari zaizkioten Ari, ta ez dizue ez-entzun egingo&raquo;. Olako atseden ortan da Aren izena ospatzea ta gorestea&raquo;. Au eratxikitzen die: agozko otoitzean, itzeri bai&ntilde;on oartuago egon ditekela Iainkoaki.</p>
<p>Ederki erakutsi zun Loiolak, arnasa neurri dala, Pater'eko itzak astiro esaten eta auznartzen. Ongi gogoeman, naiz itz bakoitza, naiz nori esaten zaion, naiz nork erakusten dizkigun. Zenbatek eta zenbatek dute au otoitzik bikai&ntilde;ena! Asieran ez-ezen, geroan ere. Itz bakarka astiro auznartuz nik ordu osoak ematen ditut orain ere. Egoki dio Loiolak, ordu betean Pater osoa irauli ez duna, urrengo orduan, azkena utzi zun itzetik asi ditela, bai&ntilde;an aurrekoak labur berrituz. Nonbait berak atseden artzen zun ortan, eta beste askok ere bai.</p>
<p>N.&mdash; Ba-dira, esan nionan, agozko otoitza aintzat artzen ez duten zenbait ere.</p>
<p>El.&mdash; Oker ari dira olako oriek &mdash;arek&mdash;. Agoz mintzatzeak eta Iainkoarekin mintzatzeak nola galarazi lezake Iainko ortaz maitaro oroitzea? Otoitzean ari dana xoxoturik egon bear al du arnasik atera gabe ta kordea galduz? Geroago ortaz.</p>
<p>Asiberrien otoitza erakustean au dio Teresak: &laquo;Otoizkera oni barnera-naia esaten zaio, gure ezagumen guziak barnera biltzen baititu, ta gure barnean sartzen gera Iainkoarekin.</p>
<p>Onela Iainko-Maisu onek lenago ematen dio beste i&ntilde;ola bai&ntilde;o&raquo;. Ta beste nonbait: &laquo;gertarazi ezazute Kristo zeurokin batean. Onela sartzen da anima bere barnean Iainkoarekin&raquo;.</p>
<p>Ioanes Gurutzeko ere, asiberrien otoitz ontaz mintzo dala, bein Kristoz oroitzen da Karmel mendira igoera artan, eta gauza bitxia, Loiolaren itzekin berekin: &laquo;Gauza guzietan Kristoren antza artzen irrikatu bedi, Aren biziaren ariora, egi&ntilde;enak Arek bezala egiten ikasteko&raquo;. Eta baitik bat, beste itz auekin: &laquo;Egi&ntilde;en guzietan eta bakoitzean, ioka bedi, Iauna Bera ioka ledin erara&raquo;. Esanik utzi baitzun Loiolak: Kristauak, iaten ari dan bitartean, gogoeman beza, Iesukristo begira daukala; nola edaten, nola begiratzen, nola itzegiten dun, eta albait, antzera egin beza. Adimena launari begokio geienik eta ianari gutxienik&raquo;. Berau Teresak ere: &laquo;Egin detzagun gauza guziak Iaun aundi au begira geneukan gisan. Bide ortatik ioanez, animak asko irabazten du&raquo;. Egia, Loiola'k bere itz oriek Kartusiano'rengandik artu zitun; bai&ntilde;a Teresak eta Ioanes'ek bear ba'da Loiolarengandik, aren Gogo-iardunak egin baitzituten.</p>
<p>Iainko-oroitze maitetsu au geron alegi&ntilde;ez iritxi dezakegula dio Teresak aldez aldez; bai&ntilde;an ez dugula merezi Iainkoak ematen ez ba digu.</p>
<p>N.&mdash; Uste al duzu &mdash;nik&mdash; Iainkoaren ixuri bereiziagorik gabe norbait egon ditekela Iainko-oroitze maitetsu ortan atertu gabe, esaterako ordubete?</p>
<p>El.&mdash; Baietz iduri zait &mdash;arek-; askotan ez baitaukagu iakiterik bakoitzaren alegi&ntilde;ezkoa non bukatzen dan eta Iainkoaren ixuri utsezkoa non asten dan. Saia gaitezen, beintzat al dugula. Gogoan daukazu Olako 1936' garren urtean?</p>
<p>N.&mdash; I&ntilde;olaz ere &mdash;nik&mdash;.</p>
<p>El.&mdash; Lau ordu osoak egiten zitun aldareko Iaunaren aurrean oroitze maitetsu ortan unetxorik ere atertu gabe; ala ere etzitzaion iduri otoitz ua Iainkoaren ixurizko esaten zaion ua zanik.</p>
<p>D.&mdash; Nor zan ori, mutil, esan al ba'diteke? &mdash;arrebak&mdash;.</p>
<p>N.&mdash; Eta........ &mdash;nik&mdash;.</p>
<p>El.&mdash; Beraz &mdash;arek&mdash; onela iarraitzen du Teresak: &laquo;Gertarazi ezazute Iauna Bera zuen ondoan, eta ikus zein maitaro ta umilkiro ari zaizuen Gure Aita irakasten, Etzaudetela, albait, adiskide on au gabe&raquo;. Eta oraino: &laquo;Iesukristo nere barnean gertarazten nun, albait, eta egokiago zetorkidan baltarrago nenkusan tokietan. Bakarrik eta naigabetan zegolarik, bere ondoan artuko nindula iduri zitzaidan, bearretan dagonak laguna bezala. Txoro-uste auetatik asko nitun. Batez ere Baratzako otoitzean arkitzen nintzan ederki. An, bai, lagun egiten niola! Odol-izerdi ta naigabe ua gogoan iraultzen nitun. Albait, izerdi nekagarri ua txukatu nai nion; bai&ntilde;an ez nintzan bei&ntilde;ere ausartzen, alakotzarrak baitziran, ustez, ene pekatuak&raquo;. Nola ez ekarri gogora Loiolaren iarduera Iesusen iaiotza gogoematean? &laquo;...aieri lagun egitea, bertan ba'nengo bezala, nerau morroi arlote kaxkar biurtuz&raquo;. Bertan ba'nengo bezala ori ere Kartusianorenetik artu zun: <foreign><hi rend='Italic'>tamquam in praesenti fierent </hi>(facta)</foreign>; <hi rend='Italic'><foreign>ac si praesens fuisses; ac si praesens esses, </foreign></hi>irutan gutxienik esaten du.</p>
<p>Itz batean; nik Horeb mendian, ots, asiberrian, Etortzeko zana gogora nun nere otoitzaldietan len esan bezala; orain Tabor'en Etorritakoa, ikusi nuna; bai&ntilde;a nolako aurpegia zun iduritaratzen burua autsi gabe. Itzali bedi nai ba'du itxura; bego Gizatasuna; meatu bedi, argi biur bedi, itzungi bedi, Iainko-zirrara besterik uzten ez digula, Gizon eta Iainko batean urturik bezala. Teresak ederki ziona: <hi rend='Italic'><foreign>adonde divino y humano junto es siempre su compa&ntilde;&iacute;a.</foreign></hi></p>
        </body>
      </text>
      <text>
        <front>
          <head rend='Bold'>--><p>IX</p><--</head>
        </front>
        <body>
<p><hi rend='Bold'>KARMEL-MENDI</hi></p>
<p><hi rend='Bold'>(ARGIALDIAN)</hi></p>
<p><hi rend='Italic'>Animaren gai&ntilde;ezkaldi, egaldi, arrialdi... xoxoaldi.</hi></p>
<p>N.&mdash; Urrera, otoitzaldian gerta oi diran zenbat gertakizun bitxiri zer izena eman ari nintzala &mdash;neke baita, euskeraz bidea i&ntilde;ork urratu ez dun ezkero&mdash;, ona emen nere gizon ilezu, burubeltz, bizarbeltza, ezpai&ntilde;etan parra zeriola. &mdash; Emen zaitugu? &mdash;nik&mdash;.</p>
<p>El.&mdash; Eta, bai, Karmel-menditik nator, An izan naiz nere argialdiko zenbait gauza berritzen, zuri obeki adierazteko. Aztu-garai ere ba-da, milaka urteak igaro diran ezkero; bai&ntilde;an argialdi ontako zenbait gertakizun ezinaztuzko dira. Ontara arteko grazi guzietaz zalantza sartu diteke; bai&ntilde;an auetako batzuetan ez da dudarik Teresak ere oartarazi zuna. Iaki&ntilde;a, ateka gaiztoak ba-dira sail ontan ere, deabrua sar'baititeke aingeru-antzean, <hi rend='Italic'><foreign>sub angelo lucis</foreign></hi>. Deabru-argi onek liluratu zitun ainbeste iainkotiar nolabaiteko, izena <hi rend='Italic'>lilurati</hi> ipi&ntilde;i baitzien Espai&ntilde;ian: <foreign>&laquo;<hi rend='Italic'>los alumbrados&raquo;.</hi></foreign></p>
<p>Argialdi ontan gauza autemangarri bat gerta oi da: Iainkoa begiz bezala gertatzen zaigu. Iduritu au santurik geienak ukan dute, asi Dabidengandik eta, lenagotik eta oraingo egunotarai&ntilde;o.</p>
<p>N.&mdash; Bai&ntilde;a &mdash;nik&mdash;, ez al zenidan esan Iainkoa begiz bezala ikusinai ori kaltegarri zitzaigula otoitzean, belarriz bezala entzutea obe zala, ta ori, otoitz bikai&ntilde;a bera ez-bai&ntilde;an ari darion zerbait dala</p>
<p>El.&mdash; Egia; bai&ntilde;an autemazu, guk orrela Iainkoa gerok ikusinaia zaigula kaltegarri: Iainkoa begiz bezala gugan gertarazi nai izatea; ez, ordea, Bera guri begiz bezala gertatzea. Askotan otoitzean ez dezakegu garbi bereizi gerok ari geran ala Iainkoak ari gaitun; bai&ntilde;an otoitz ontan bai; ez baikera gauza Aren begiratu ori gugana erakartzeko, ta buru-auste gogorra baikenuke, argialdi ontara iritxirik ere. Guk Iainkoa gugan gertaraztea bat da; Bera guri gertatzea beste bat. Geron alegi&ntilde;ezko otoitzaz ari gi&ntilde;an orduan; orain, ostera, Iainkoak bere ixuri bereizi batez ematen duna dugu iardun-gai.</p>
<p>N.&mdash; Bai ta, bai ta, &mdash;erantzun nionan&mdash;.</p>
<p>El.&mdash; Iainkoa guri begiz bezala gertatze ori &mdash;arek&mdash; egiazko otoitz bikai&ntilde;ari dario ta au du ondorio: guk Ari maitaro begiratzea. Dakizunez, Dabid nonai mintzo da Iainkoak guri egiten digun begiratu ortaz. &laquo;Iainkoaren aurpegia, Iainkoaren begiak, Iainkoaren begiratua&raquo; ta abar, Egia, beste zentzuz bezala ere agertzen zaio: &laquo;nere belarriari poz eta atsegin eman diozu, ta nere ezur eroriak pozez dardaratuko dira; on zaida Iainkoaki itsastea; iasta zazute zein gozo dan Iauna&raquo;; bai&ntilde;a batez ere begiz bezala gertatzen zaigula esan dezakegu. Aren aita Salomon'ek bikainkiro &laquo;Zugurtasuna (Iainko-Semea) begiz gertatzen zaienek, begiratuz maite dute, zein aundi dan ezagutuz. Egizaleeri agertu oi zaie Iainkoa, ta Aren begiraturai&ntilde;o irixten dira&raquo;. Beste nonbait: &laquo;Bai doatsu zugur irauten dun gizola, Iainkoak bere begiratuz inguratzen duna!&raquo; Begiratu ori barne-mui&ntilde;etarai&ntilde;o sartzen zaio, ta orrek ematen dio Iainkoaren antza. Iainkoak gugana begiratze orek ITZA dula iturri dio Salomon'ek. Eta geroago: &laquo;Zugurtasun ori betiko argiaren zuritasun bat da, Iainko aundiaren ispilu itzalgabea ta Iainko onaren errai&ntilde;ua&raquo;. Semea, S. Paul'ek diona. Beraz, argialdi ontan ere, Iainko-Semea dugu otoitzean laguntzaile; Seme ori dugu Aitaren begiratua. Ederki dio Luis de Leon argitsuak: &laquo;Iainkoaren aurpegi au Kristo da, Aurpegi ortan agertu zaigu Iainkoa, ta ortan arkituko dugu. Bestetan bila dabilanak ez du arkituko&raquo;. Beronek oso bikain: &laquo;Kristau bizia ematen digun grazia, Kristoren antz-ixuri bizi bat da; Kristok bere ordezko egin dun gauza bat; onek bizi gaitu; au dugu gidari ta buruzpide. Iainkotasun bezalako bat da; gure animan ezarririk, alderen alde erasaten du, Iainkotu dezan arte. Egi egitan, grazi au animaren anima da&raquo;.</p>
<p>Ioanes Gurutzeko'k au dio begiratu ortaz &laquo;Ikusi dezagun elkar, Maite, Zure edertasunean, nik Zure edertasun ori berrri artuz. Beraz, elkarri begira, bakoitzak bestearen edertasuna dezagun, biona Zure baita, ni Zure edertasunean murgildurik nagon ezkero. Ikusi zaitzat orrela Zure edertasumean, eta ikusi nazazu Zure edertasunean. Ni nerau Zugan arkituko naiz Zure edertasunean, eta Zu zerau nigan arkituko zera zeure edertasunean. Nadin Zure iduri Zure edertasunean; zaite zu nere iduri Zure edertasunean. Nere edertasuna Zure bedi ta Zurea nere. Orrela, ni Zu naiteke Zure edertasunean, eta Zu ni zaiteke Zure edertasunean; Zure edertasun bera baitut nik edertasun. Orrela ikusiko dugu elkar Zure edertasunean&raquo;.</p>
<p>Beraz, Kristoren eta animaren elkar-begiratze orrek egiten du, animetan Beraren antziduri ori, edertasun ori. Ioanes'ek or Semea du agotan: Maitea, Laztana, ITZA; maite-lelo aren iruzkin baitira itz oriek:</p>
<p>&laquo;Zure begiek neri begira</p>
<p>grazia zuten ezarri&raquo;.</p>
<p>Eta beste aiena:</p>
<p>&laquo;Io ninduzun bein, begiratuaz,</p>
<p>io nazazuke berritan;</p>
<p>graziarekin edertasuna</p>
<p>nigan utzi baitzenidan&raquo;.</p>
<p>Teresaz esan bearrik ez dago: bidealdi guzietan, lenengotik azkenengora Iainko-Gizonarekin doa Maisuarekin. Loiolak, berriz. Gogo-iardunetako bigarren asten &laquo;Bi Bandera&raquo; en otoitzaldia ipintzen du: ikurrin bat Kristorena, bestea Luziper'ena. An dago Kristo Ierusalengo zelaiean, eder zoragarri, pake-alkian eseria; an dago Luziper Babiloni'koan, ezi&ntilde; egonez, su ta kei darion alkian. Pakea ta ezi&ntilde;egona dira Iainkoa ta deabrua ezagutzeko zantzurik seguruenak. Loiolak ipi&ntilde;i zetzaken otoitzaldi orren azpialdean &laquo;Aingeru onaren eta Gaiztoaren ioerak ezagutzeko&raquo; arau aiek; bai&ntilde;a luzetxo lirakelako, liburuaren azkenagora bialdu zitun. Beraz, Kristo du argi Loiolak ere: Kristo, aur danetik ilda piztu zan arte, iru aste osoetan: eta bera kristau bizieran aur zanetik gizon eldu egin zan arte.</p>
<p>Iainkoa begiz bezala ikuste ori amalau aldiz gutxienik aipatzen du Teresak. Santuak ere ola mintzo dira eskuarki; bai&ntilde;an esanik utzi dizut, eta ez naiz aspertuko esaten, otoitz bikai&ntilde;a bera ez-bai&ntilde;an ari darion ondorio besterik ez dala ori. Nere ustez, idurimena sartu diteke or polikitxo ere, gure animaren begiok sumatu baitezakete Iainkoa zabalean bezala, naiz gu inguratuz bezala, Salomonek dionez; eta Iainkoak ez du luze-zabalik, ez ingururik. Oso ederki dio zuen Loiolak berrogei Mezaetako oarkizun aietan: &laquo;Meza ontan au ezagutzen, ikusten edo sumatzen nun, edo Iainkoak daki <foreign>(Dominus scit)</foreign>.</p>
<p>N.&mdash; Ontan nik galde-kei&ntilde;u egin nionan, eta, &laquo;zer galdegin nai zenuke&raquo; esan zidanan. Nik, berriz: aztu baitoo len, zer esaten didazu Iainko-ikuste bezalako ortan itzalialdi batzuk gertatzen dirala naiz zentzuetan naiz adimenean? Oso nasi bainindun Teresak, garbi baitio lau aldiz ere, itzalialdi ori ez ba'dator, ez dala otoitz bikai&ntilde;a: <foreign>&laquo;Y si no, no es uni&oacute;n&raquo;.</foreign></p>
<p>El.&mdash; Garbi esaten du beste emezortzi aldiz ere, ikuste bezalatzea dala; ez ikuste ori atertzea. Nola ditezke bat, ikustea ta ez ikustea? Orduko eskolastikuek idaroki zioten aburu ori; bai&ntilde;an, orren kontra bera iekitzen da anemenka. Berak otoitz ortan ikusten bezala zun ezkero, bitxi iduri zaio ikuste ori itzaltzea, askotan beintzat: &laquo;auntz-erdera dirudi&raquo; esaten du. Aburu galgarri au Tertulian'engandik gaurdai&ntilde;o etorri da. Noizbait bear eta orain asi dira bestera. Ioanes'ek, orain laureun urte, garbi adierazi zun lau tokitan, itzalialdi orienik ez dala gertatzen otoitz bikai&ntilde;ean; asi-berrtan aulaldiak dirala oriek, eta ez guzienak. Iainkoaren itzalialdia esan ba'lute, nonbait or, ezin begiratu baitiogu begiz begi eguzkiari ere bezala; bion tartean odei mee bat igarotze bezalako bat asmatu diteke; bai&ntilde;a gure zentzuenik eta adimenarenik, ez.</p>
<p>N.&mdash; Pozik entzun netzake &mdash;nik&mdash; Ioanes'en itz oriek.</p>
<p>El.&mdash; &laquo;Gai&ntilde;enera eldu ez diran auek, ez dezakete otoitzean Iainkoaren doai bizkorrik eta garairik iasan, gure zentzu maketsak dirala bide. Orregatik datoz olako korde-galtze, ezur-giltzen askatze ta bar. Auek gerta aldioro, doai oriek animari bakarrari gogoz gogo egi&ntilde;ak ez diralako gerta oi dira. Kristau bikai&ntilde;ek, aldiz, gorputza garbi baitaukate, ez dute olako oi&ntilde;azerik eta korde-galtzerik sumatzen&raquo;. (<hi rend='Italic'><foreign>Noche oscura del espiritu</foreign></hi>, I, 3.)</p>
<p>Bigarrenez: &laquo;Itzalialdi auek etzaizkie gertatzen kristau bikai&ntilde;eri, otoitzean gai&ntilde;enera igorik baitaude. Asi berrieri gertatzen zaie ori&raquo;. <foreign>(Subida, Lib. III, cap. I, n. 3)</foreign>. Ez guzieri, esan bezala.</p>
<p>Irugarrenez: &laquo;Bikaindu ez diranek ez titute zentzu-galtze oriek Iainkoaren ageraldietan, ots, aurreratzen ari diranek; gain-lerrora igoek, aldiz, Iainko-ixuri ori pake ta maite goxoan sumatzen dute&raquo;. <foreign>(Can. esp. XIII, 6)</foreign>.</p>
<p>Laugarrenez, azkenik: &laquo;Ez dugu uste izan bear Iainko-agertze oriek bildurra ta auleria lagun gertatzen diranik; len esan dutana, argialdian santu-berri zenbaiti gerta oi zaizkie; gai&ntilde;enera iritxi diranei; aldiz, lagun eta goxo&raquo;. <foreign>(Noch. osc. esp. cap. I, n. 3)</foreign>.</p>
<p>Ez da zugur burura ekartzea ere, betiko Osasun dugun Kristori olakorik gerta zitzaionik, naiz Beraren Ama paketsuari. Urmael batean, ura denik eta gutxiena igitu ba'ledi ere, berez geldi dagon eguzkia igitzen ere dala dirudi; bai&ntilde;a zuzentasunezko ispilu artan askoz geldiago ta garbiago ta bizkorrago errai&ntilde;utzen zan Iainkoaren begia, beste edozein sorkaritan bai&ntilde;o. Gogo Gurenak egin zion itzal santu artan ere ez dugu asmatu bear ikararik edo olakorik; bai ordea grazi aundi baten ukitu leguna. Belar izpirik meiena ere ez da makurtzen, ez igitzen, itzal ixila gai&ntilde;etik igaro dakionean.</p>
<p><hi rend='Bold'>ZENBAIT GERTAKIZUN NABARMEN</hi></p>
<p>N.&mdash; Eta, zer deritzazu &mdash;nik&mdash; agerkari, izketa, animaren gai&ntilde;ezkaldi, egaldi, arrialdi ta olakoetaz?</p>
<p>El.&mdash; Orduan arek: Iesukristo gure Iaunari ta Beraren Amari esker, ez naiz gai ortan gogorkiago mintzatuko. Iaunari Getsemani'n Aingeru bat agertu zitzaion indar ematera. Ama txit Santuari, berriz, Aingeru Gabirel. Agertu, ta guri agertu? Iesukristo gizon egi&ntilde;ik agertu zitzaiguna aski dugu. Guri itzegin? Iesukristo mintzatu zaiguna niakoa zaigu. Gai&ntilde;era, agertze oriek ez dute egiten santutasuna; bestela, Balaan'en astoa ere santu liteke; Aingerua agertu zitzaiola seguruago baita edozein santuri bai&ntilde;o, Iainkoak Berak bere liburuetan aitortzen dun ezkero. Korde-galtze, eta gaitzaldi orietaz ederki mintzatu zaigu Ioanes Gurutzeko.</p>
<p>N.&mdash; Bai&ntilde;a, zer derizkiozu, esaterako, Iosepe Kupertino'ren gai&ntilde;ezkaldi aietaz?</p>
<p>El.&mdash; Aiengatik ez-bai&ntilde;a on-doaiak gai&ntilde;eneko lerreon zitulako aitortu zutela santu. Elizak ez du galdegiten zenbat ikuskari izan ditun, Urlia santu aitortzeko. Zenbaitek Iainkoaren doai esaten dieten oriek ote-otezko gauza dira. Geienetan ez diteke iakin Iainkoagandik ala deabruagandik ala gure idurimenetik ote datozen. Ote-otezko aburu bakar orren kontra, torizkizu lau seguru diranak:</p>
<p>1) Gu geronez gerana, ots, gure etorrizkoa, graziak makaldu ez-baina bikaindu egiten du; gaitzaldi edo alditxar oiekin datorren grazia, barnean gertatzen da, guzien izkutuan eta norberaren izkutuan; au da egiazko mistika.</p>
<p>2) Eginbide du praile batek korura agertzea, ta oben larriaren azpian apaiz batek Eliz-otoitza egunero, egitea. Ez da berriketa Txarraldi oiengatik korua etzukela utzi bear esan ba'liote, arrialdi oriek i&ntilde;arrausi zituken, noski. Ori gertatzen da Iainkoaren grazia lagun dutela baldin ba'datoz; nagusiak agindu orduko beren baitara etorri oi dira.</p>
<p>3) Nagusia bere aldetik bearturik zegon Ordenako arauak ari betearaztea.</p>
<p>4) Gogo Gurena ez da bitxikerien eta aulkerien lagun; zentzu onaren lagun da, Beraren otoitzean esaten zaigunez. Ez desagun sena galdu. Fedea dugu egi ontan, ez zentzu utseginkorrek esaten digutena. Oinbeste liburu kaxkarrek kalte aundia egin dute gai&ntilde;ezkaldi oietan santutasuna ipintzean.</p>
<p>Zentzuen naiz adimenaren itzalialdi batzuetan ezarri dute otoitz bikai&ntilde;aren izate guzia. Beraz, nork bere alegi&ntilde;ez itzalialdi oriek beregana ekarri nai izateak zer egin du? Xoxoaldian erortzea, Teresak diona; alperkerian egotea, deabruari leku ematea. Neri etzaizkit ileak bei&ntilde;ere laztu (len latz askiak ba'ditut ere), ez, begiak zuringotu, ez dut korderik galdu, etzait ezurrik giltzetatik askatu.</p>
<p>N.&mdash; Bai&ntilde;a &mdash;nik&mdash; nola sumatu zenun argialdian zeundela? esan baitidazu Karmel mendiz argatik oroitzen zi&ntilde;ala. Nola ezagutzen da eskuarki argialdi ori?</p>
<p>El.&mdash; Ara &mdash;arek&mdash;; ba'liteke norbait argialdi ori beregan sumatu gabe ere otoitzik bikai&ntilde;enera igo izatea; bai&ntilde;a, nere ustez, geienak ontatik igaro dirala esango nuke. Neri onela gertatu zitzaidan</p>
<p>Zenbait aldiz, Iainkoaren ontasuna gogoz iraultzean, batez ere Etortzekoagan itxaropena, naiz Liburu santuak irakurtzean, alako bat-bateko biotz-eragin batzuk sortzen zitzaizkidan; biotza punpaka asten zitzaidan oso nere batean nengola, ots, zentzuz eta dimenez beti ernai nindagola. Beste zenbait aldiz, begiak ixten zitzaizkidan, betazalak ikara, bekain-barnean ostotsa bezalako bat sumatzen nula; artatik malko pare bat, eta ola bukatzen zan eragi&ntilde; ori; besteetan zirrara bat buruan, Teresak ere diona, ziri-izar edo izar iges bat bezala; besteetan alako itonai bezalako batzuk, minutu laurden batez edo arnasa aldatzen zitzaidan ia eten arte. Zer ito-nai goxoak! Eriotza poz pozik artu liteke aietako batean. Eta denetan oberena, aien ondorioa, ots, Iainkoarentzat esker ona, ta neretzat umiltasunarekin pake aundia. Iainko-eragi&ntilde;ak dirala ezagutzeko au da zantzurik seguruena.</p>
<p>Deabruak ere alako eragi&ntilde;ak itxuratu nai izaten ditu Aingeru antzean argialdi ontan; bai&ntilde;an ez dira sosteko edo bat-bateko; ez dakarte esker onik eta umiltasunik; bai egiazko pake ordez eta biotzeko guritasunaren ordez, utsaldi aundia. Bear ba'da zalaparta puska batekin eta malko ugariekin; auek txukatu ezkero, uts utsala gelditzen da barrena.</p>
<p>N.&mdash; Liburu Santuak irakurtzean zeintzu tokitan gertatu zitzaidan ori? &mdash;nik&mdash;.</p>
<p>El.&mdash; Eta, mila tokitan &mdash;arek&mdash;. Guziak lumaz larmendu bear ba'nitu, orrialderik geienak beltxatu be-arko nituke. Itun zarrari dagokionez, batez ere Dabid irakurtzean &laquo;Zu zaitut Iainko; amaren sabeletik Zu zaitut nere Iainko; egigun negar sortuazi gaitun Iaunaren aurrean, Ua baitugu gure Iaun&raquo;. Alperrik litzake iarraitzea. Bein esan, Salmuen orrialderik eta lerrorik geienetan. Itun Berriari dagokionez, Donibane'ren Ebangelioan geienak. Bi toki ditut ezin-utzizkoak. Ba-dakizu itsu iaio zana, Iaunak begietako argia eman baitzion, buruko argitasuna ere ez makala iudueri erantzuteko. Atal aren azken aldean beti gertatzen zait, orduan bai&ntilde;o legunago ta xamurrago: &laquo;Si&ntilde;esten al duzu Iainkoaren Semea? &mdash; Nor da, Iauna, si&ntilde;estsi dezadan? &mdash; Ikusia duzu, ta mintzo zaizun au duzu. &mdash; Si&ntilde;esten dut, Iauna, ta auspez iauretsi zun&raquo;.</p>
<p>Urrena, iarraitu zunan, afalondoko itzaldian. Kristau guzientzat da mintzaldi bikaina; bai&ntilde;a, batez ere, gai&ntilde;enera igo diranentzat. Zer ur-geldi iabala ta paketsua!</p>
<p>Loiolak diona, ez-orduan, xor gaudela, nondik nora ez dakigula, gertatzen dira argialdi ontan biotz-eragin xamur oietakoak. Orobat diote Ioanes'ek eta Teresak: <foreign>&laquo;a deshora, estando descuidados&raquo;. </foreign>Bai lo bete betean gaudela ere. Askotan esnatu oi nintzan bat-batean, lo-ondorik gabe, buruko ernetasun osoarekin, eta galtzarra dardar nula &laquo;Iesus!&raquo; oiu egiten nun. Eta logale aundia ba'neukan, lo gelditzen nintzan berriz ere luzaro gabe. Nik-ukan nitun biotz-eragi&ntilde;ak legunenetan &laquo;Iesus&raquo; atera zitzaidan oiurik maizena, naiz ernai naiz xor nindagola.</p>
<p>N.&mdash; Itun zarrean ori?</p>
<p>El. &mdash; Bai; iragarleok ba-genun izen samur orren berri. Gogoan duzu Habakuk'en ua: &laquo;Poz-iauzi egingo dut Iesus nere Iaunagan&raquo;. Eta Ieremias'en ua: &laquo;Guk ago-arnas dugun Kristo gure Iauna, gure pekatuz lotu zuten&raquo;. Biotza aski ordotsa nulako, urteak eta urteak igaro nitun biotz-eragin oiekin, Tabor'era arte, ez bainintzan osotara bikaindu; bai&ntilde;a Iainko-Semeak maketsak berdindu zizkidan, eta geroztik pake aundiagoan ixurtzen zait Beraren grazia.</p>
<p>Ala ere, grazi orren eragi&ntilde;a ixilagoa da ta ezi&ntilde;-oartuzkoa animan. Kristorekin bizi dugun bizi izkutu ori da egiazko izkutu edo mistika; ageri diran beste gertakari oriek bizi izkutu orri darizkio. Zer ote da, arren, gugan daukagun bizi ori, grazi ori, Kristoren antx-iduri ori, Kristoren edertasun ori! Bai&ntilde;an agerira ere nolabait atera nai du, gure gorputza barrengo poz orren erdikide dedin. Gorputz-anima egi&ntilde;ak gaitu Iainkoak, eta bakiotzak bere poza eskatzen du. Animaren pozetik dario gorputzari. Zer nolakoa ote da barrendik datorren iturri ori! Iainkoagandik animara ta animatik gorputzera.</p>
<p>Askotan gorputza bera ere ez da konturatzen pozaldian dagon ala ez; ain baita sumagaitz.</p>
<p>N.&mdash; Adierazi idazu ori geixago, esan nionan.</p>
<p>El. &mdash; Eta, &mdash;arek&mdash; neri au gerta oi zitzaidan askotan otoitz-ordu luzeetan: ba-nengon eta ba-nengon'obeki esan, ari nintzan, ari nintzan, ezarian, edo Iainkoak ari nindun; bai&ntilde;an gorputza ia legorraldiaren mugan nedukan. Loiolak diona, nere pozaldia si&ntilde;este soilarena zirudin; ugaritzen ari dan si&ntilde;estearena. Ernai egon oi nintzan zentzuz eta adimenez, eta orduak beren eineko iduri zekiz kidan; batere laburtxago. Ontan, arterai&ntilde;o batere konturatu gabe, bi malko lertzen zekizkidan sudur-barrenaren eta masailaren azpilduran, bertantxe sortu liran gisan; ain ixil bide egiten zuten arai&ntilde;o, betazalak ere batere oartu etzirala. Ortan ezagutzen nun pozaldian neukala gorputza ere, berak asko sumatu gabe. Gogoemazu, beraz, animako poza zein leguna ta sumagaitza diteken, Gorputzeko pozaldi aundi, malko ugari ta olakoak, osasunaren kaltegarri dira; bai&ntilde;a legorraldiaren mugan dagon fede gurizko poz ori dugu osasungarrienik, bai animarako, bai gorputzerako. Dakizunez, nik milaka urtetan bizi bearra daukat, eta pixkanaka moteldu nindeke, zartu nindeke; bai&ntilde;an otoixkera legun onek beronek ematen dit indar eta osasun beti batean irauteko. Lur ontako ianariak ezin duke gorputza beti ein batean eduki. Matusalen baldin ba'da ere, igatu bearra dauka, aragi ta igaliek ez baitute indarrik milaka urteetan gordin iraunazteko. Otoitz legun onek bizi nau rii, ianariak bai&ntilde;on areago; onetxek ez nau uzten zartzen eta zimurtzen beste edozein gizon bezala.</p>
<p>N.&mdash; Orain ikusi dut &mdash;nik&mdash; zergatik esker on ematen diozun si&ntilde;este argizko otoitz orri, gure Loiolarekin.</p>
        </body>
      </text>
      <text>
        <front>
          <head rend='Bold'>--><p>X</p><--</head>
        </front>
        <body>
<p><hi rend='Bold'>TABOR'EN</hi></p>
<p><hi rend='Bold'>(Gai&ntilde;enean)</hi></p>
<p>N.&mdash; Eldu gera, esan nionan, zure Tabor mendira, antxen ikusi baitzenun lurra zeru biurturik. Nork adierazi dezake zuk bezain ongi kristau zintzoa Kristo biurtzen dala mundu ontan? Esan ere baituzu mendi ontan iritxi zi&ntilde;ala gai&ntilde;eneko lerroara. Pozik ixilduko naiz zu entzuteko.</p>
<p>El.&mdash; Ba-dakizu &mdash;arek&mdash; San Paulek diona: &laquo;Nere bizia Kristo da&raquo;. Ta beste nonbait: &laquo;bizi naiz ni; ni ez-bai&ntilde;a Kristo bizi da nigan&raquo;. Donibane Ebangelariaren bidez Kristok Berak au esan zigun: berriz: &laquo;Maite naunak Nik aginduak beteko ditu, ta Aita ta biok arengana etorriko gera, ta argen egingo dugu bizileku&raquo;. San Paul'ek: &laquo;esnai gaudela, lo gaudela, bizi gaitezen Arekin batean&raquo;.</p>
<p>Zuen Loiolak itzala bezalako bat sumatzen zun Iesusek egiten ziola, begiz naiz iduri-begiz ezer ikusi gabe, eta itzal antzeko onek errezago sarrerazten zula Iankoaren beste bi Nortzuengana eragozpen izan ordez. Orduko quietista'engatik dio au i&ntilde;olaz ere. Teresak berriz&raquo;: &laquo;Zazpigarren egoitzetan ia atertu gabe dabila bat Kristo gure Iaunarekin, lagun baiteramagu beti Gizon eta Ianko batean urturik bezala&raquo;. Eta, &laquo;ez da i&ntilde;or sartuko, naski, azkeneko bi egoitza auetara, Iesusek ez ba'derama&raquo;. Egi utsa dira Fr. Luis Leon argitsuaren itzok: &laquo;Kristo Iankoaren aurpegi deritza, ta norbait bere aurpegiz bezala, Iainkoa Kristoren bidez ezagutu bear da. Eta bide ontara gabe ezagutzen dunak, ez du ezagutzen ere. Orregatik dio Aitaren izena gizoneri agertu ziela. Beragatik Ate ta Sarrera ditu izen, Berak baikaramatzi Iainkoa ezagutzera ta maitatzera.&raquo;</p>
<p>Iesukristo argi antzean artu dugun ezkero, San Paul'ek ederki: &laquo;Argi dan Iesukristoz iantzi zaitezte; ilunpetik argia dirdir atererazi zuna. Bera da zuen biotzetan errai&ntilde;utu dana, Iesukristoren aurpegiaren bidez&raquo;. Argiz iantzi ta areago dio. Egia da zeruaz mintzo dala; bai&ntilde;a Ianko-bizi bikai&ntilde;a, deramanari ere egotzi ditiozke itz oriek. Soi&ntilde;eko iantziak gorputza kanpotik biltzen du; bai&ntilde;a Kristoren argiak barrenez barren erasaten gaitu; beraz, iantzi bai&ntilde;on areago. Gure gorputz zirtzil au Iesukristok eraberrituko du bere gorputz argitsuaren ariora. Kristau bikainduek sumatu oi dute noizean bein beren izate osoan, bai gorputzean ere, argitasun mee bezalako bat.Gorputza illaun bezala biurtzen zaie, pisua galdurik bezala, geroko zerutarren antzera. Teresak egoki: &laquo;Guzi au ispillu garbi nintzala iduri zitzaidan, saietsik, sorbaldarik, goien-barrenik gabe, nere izate guzia argi biurtua bezala, ta erditsuan Kristo gure Iauna&raquo;. Ori da ain zuzen. Argi antzeko biurtzen, argi dan Kristoren antzeko, Iankoaren antzeko.</p>
<p>Argi, itzal, mintzo, oiartzun, ixietasun... gauzarik meienak eta izkutuenak dekartzigu Ianko-suma ori adierazteko. Guzi orien zirrara itzaltzen zaigu, ta bakartasun ixilean atzematen dugu obekienik bestela ezin atzi dugun Ianko ori.</p>
<p>Kristo argi dugula gauza iaki&ntilde;a da, ta ortan ari izan gera aurrenetik, eta ustez garbi adierazi dugu; bai&ntilde;a belarriari gagozkiola, Aitaren itza dala ere ba-dakigu. Itz mintxoa ta itz ixila. Bernardo'ren itzok gogoan ar etzazu:</p>
<p>&laquo;Askotan etorri zait barnera Iainkoaren Itza, esatea eder ez ba'da ere. Bai&ntilde;a nigana maiz sartu zan arren, ez nintzan oartu noiz sartzen zan. Nere barnean sumatu nun, nerekin eduki nun, oroitzen naiz. Nozbait idurituak artu nindun sartu ote zan; bai&ntilde;an ez nun bei&ntilde;ere sumatu sartzen, ez ateratzen. Orain ere ez dezaket ulertu nondik eta noiz etorri zitzaidan, ez ta, utzi nindunean nora ioan zan, ez nondik sartu nondik atera zan; esana baita &laquo;ez dakizute nondik datorren, ez nora doan&raquo;. Ez da arrigarri, Arengaz baitago esanik: &laquo;Aren oi&ntilde;-urratsik ez dute sumatuko&raquo;. Ez zan sartu begietatik, naski, ez baitu margorik, ez belarritik, ez baitzun egin soi&ntilde;urik; ezago sudurretik, ez baitzan nasi eguratsarekin; ez agotik ere, ez baita ianari ez edari; ukituz ere ez nun sumatu, ez baita ukigarri. Nondik sartu zitzaidan, beraz? Ausa, etzitzaidan sartu, ez baitzan kanpotik etorri; ez baita kanpoan dauden oietakorik ezer. Etzitzaidan etorri nere barnetik ere, Bera ona baita, nik, ordea, ez dut neregan gauza onik. Igo nintzan beraz nitaz gai&ntilde;etik, eta Itz au gorago zegoen; ietxi nintzan nitaz beetik, ikusmi&ntilde;ez, eta beerago zegoen; so egin nun aldeetara, eta alde guziak bai&ntilde;on areago zegon. Neregana itzulirik, nigan arkitu nun. Ordun ezagutu nun garbi, irakurria neukan au: &laquo;Argan, gera bizi, Argan igi, izan ere Argan gera&raquo;. Bai doatsu Artaz bizi dana ta Argan igitzen dana!</p>
<p>Ba-dioke norbaitek: Ua Atzematen naiz sumatzen ain neke ba'da, nondik dakizu barnean gertatu zitzaizula? Itz au eraginkor baita eta bizi. Orregatik, sartu zitzaidaneko, nere anima loak artua esnatu zan; nere arrizko biotz eri oni eragin zion, samurtu zun, itzegin zion. Berela asi zan nigan, erauzi ta suntsitu, eraiki ta landatu, igartua ezotu, iluna argitu, makurra zuzendu, bide latzak legun legun biurtu. Orregatik nere animak eta nere erraiek oro Aren izen txit gurena onesten dute. Beraz, Itz laztan ori zenbait aldiz nigan sartu zanean, etzidan bei&ntilde;ere bere berririk eman, ez kei&ntilde;uz, ez mintzoz, ez itxuraz, ez urratsez.</p>
<p>Azkenik, ez nun ezagutu galtzarraren gordeenean sartu zitzaidala, ez Aren eragi&ntilde;ez, ez nere zentzuz. Baizik ere, biotzaren iraki&ntilde;etik ezagutu nun barnean neukala: nere makur-ioera zuzentzean, aragiaren zirki&ntilde;ak ibitzean ezagutu nun Aren indarraren ondorio zala. Nere ixilgordeak argitara ekartzean eta aietaz neri akar egitean, arriturik utzi nindun bere iakintasunez.Nere oitura txarrakpixkarik ere ontzean sumatu nun zein on eta otzan zitzaidan. Nere barneko gizon au eraberritu zuenan ezagutu nun nolabait Aren edertasuna. Auek oro nigan batean ikusirik, balditurik gelditu nintzan Aren doai aundi eta ugarietaz.</p>
<p>Bai&ntilde;an Itzak aldegitean doai auek aultzen baitira, ta erortzen eta ozten, eltzea sutatik baztertzean bezala, zantzu ontatik ezagutzen nun irten zitzaidala; beraz nai ta nai ez goibel gelditzen nintzan, eta ala egongo naiz, berriro itzuli dakidan arte. Orduan berotuko zait biotza nere baitan, eta ortan ezagutuko dut berriro etorri zaidala&raquo;.</p>
<p>N.&mdash; Bikain esana &mdash;nik&mdash;.</p>
<p>D.&mdash; Bai mutikoa, &mdash;arrebak&mdash;.</p>
<p>N.&mdash; Itzaren ukiturik ez dugula, ez dala uki-gauza &mdash;nik&mdash; dio Benardok; bai&ntilde;a zure seme Ioanes Itz orren ukituaz ari da bein bai&ntilde;o geiagotan. Ditun orrialderik ederrenak ortaz egin ditu. Nola askatzen duzu korapilo au.</p>
<p>El.&mdash; Giza-izkuntza ez da geiagora irixten, eta Ioanes'ek alegi&ntilde;ak egin ditu gure anima ta Itz ori meetasunik meenekin alderatzen. Idurimenak galarazi egiten digu gorpuzki ez dana buruz asmatzen. Lati&ntilde;ez ere arnasa atera zuten edo eguratsa: spiritus; gauzarik meienetakoa dala ere, azkenean gorpuzki. Nolabait esateko gogaki esan genezaioke. Iones'en itzak alde aldera artu bear dituzu, zer dioten ez-bai&ntilde;a zer esan nai duten gogoemanez.</p>
<p>Gure entzumenak Iankoa aditzen dula diago. Aditu zuen bizkaitarren antzera: buruz artu. Arnas edo egurats orrek bi gauza omen dakartzi belarrira: ukitzea, ta xixtu egitea. Aitaren Itz orrek ere bi ondorio omen ditu atsegitea ta adieraztea. Eguratsak, belarria igurtzitzean, ukimena iotzen du, ta xixtuak belarriaren beraren entzumena. &laquo;Bere-bat dio, Maitearen on-doaien iarioa, Ark naimena ukitzean sumatzen da; au baita animaren mui&ntilde;a. Iankoaren on-doaien iario ori, animaren belarrian, ots, ezagumenean ere sumatzen da.Ukitze orrekin batean entzumenak atsegin aundia artzen du eguratsaren xixtuan edo soi&ntilde;uan eguratsak belarria ukitu utsez bai&ntilde;on areago; entzumena animaren aideago baita, gogakiago ukimena bai&ntilde;o. Animaren belarritik sartzen dan Itzaren xixtu au, zerki bat danez gai&ntilde;era, egien eta ixilgordeen agertzea darama berekin. Iainkoaren Liburuetan Beraren berri eskuarki belarriz ematen baitzaigu, egi soil oietakoak agertzen zaizkio gure adimenari, edota Iainkoaren ixilgordeak. Ikuskari ta gorde-agerkari oriek ez dira gorpuzki, ez dute gorpuzkiekin aidegorik, ez aien laguntzarik, gogaki soil soil dira. Orregatik egi egia da Iainkoak belarrien bidez bere berri ematen digula&raquo;.</p>
<p>Eta ezi&ntilde;-utzizko diran beste lerro auek:</p>
<p>Esku biguna (Aita)</p>
<p>ukitu leguna (Semea)</p>
<p>goritasun guria (Gogo Gurena)</p>
<p>UKITU LEGUNA: &laquo;Ai Zu, Ukitu legun, Ianko-Seme ITZA, zure Iainko-izan orren meetasunez nere animaren gurerai&ntilde;o sartzen baitzera, ta guzia mearo ukituz, Zugan urrupatzen bezala duzu, i&ntilde;on entzun ez diran bezalako atsegin guri Iainkozkoetan! Ai zu, Itzaren ukitu legun eta mea, esan-al bai&ntilde;o meagoa! Mendiak irauli zenitun, arkaitzak erdibitu, Horeb mendian, Zure aurrean zoan indarraren itzalarekin; baina legun eta bizkor sumarazi zenio Iragarleari (neri) eguratsaren xixtu mei artan! Ai Zu, aize mea, nola zera aize mei ta medarra; nola ukitzen gaituzu ain mearo, Ianko-Seme Itza, ain izugarri ta altsu zelarik!; Bai doatsu mila bider ain mearo ukitzen duzun anima, Zuk, izugarri ta altsu izanik! Otsegiozu munduari ez, arren, munduari, ez baitu aize mei onen berririk, eta etzaitu sumatuko; ezin baitzatu beregan artu nai ta ikusi nai ere. Ai, ene bizi zakidan Ianko! munduari uko egin dioten aiek bestek ez dute sumatuko Zure ukitu legun ori, beraiek ere meitzen dirala, mea mearekin egokituz. Meituago diran eta garbituago, animaren izan-mui&ntilde;a areago ukitzen diezu, sorkari guzietatik aldegin baitute, eta aieri darien suma ta zantzu guzutik; Zu baitzaude aien barnean etxe egi&ntilde;ik, eta Zure aurpegiaren izkutuenean gordetzen dituzu, ots. Itz ortan, gizonen bildurretik. Ai zu, ukitu mea, berriz ta mila bider meago ta bizkorrago, zure meetasun orren indarrez suntsitzen eta aizatzen baituzu animatik sorkarien edozein ukitu! Zure egiten duzu, Zu bakarraren eta ukituz uzten diozun ondorio orrekin, beste edozer, aundi naiz txikiren ukitua lazkar dirudio, begi-mingarri zaio, ta min eta oi&ntilde;aze beste edozein ar-eman eta ukitu!</p>
<p>Zerbait berez meago ta zabalago da; orobat tokitsuago, besteengana barreiatsuago. Itz au i&ntilde;olako sarkor eta mee da, anima bera ukitzen baitu. Anima ontzi tokitsu zebala da, garbitu ta meatu baita onara orduko. Ai, beraz, Zu, ukitu leguna! Zu sarkorrago, nere anima garbiago, eta nigan ugariago ixurtzen zera. Bestalde, meago ta sarkorrago danaren ukitua atsegin aundiagokoa da, ots, mukulu gutxiago dunarena. Ianko-ukitu onek ez du mukulurik, ukitu egiten dun Itz onek ez baitu eiterik, ez nola-alarik, oriek mugatzen baitute zerbaiten zer-izana. Beraz, ukitu au Iainkoaren zer-denaren baita, esan ezi&ntilde;ezkoa da. Ai Zu, azkenik esan-ala bai&ntilde;o meago zeran Itzaren ukitu! Zure zer-izan mei mearekin eta mui&ntilde;arekin gertatzen baita, eta azkengabe mei ta sarkor danez, barneki ta maiteki ta esan-ala bai&ntilde;o guriago ukitzen du&raquo;.</p>
<p>Benardoren eta Ioanes'en zati auek liburuetan arkitzen diran ederrenetakoak dira.</p>
<p>N.&mdash; Izan ere!</p>
<p>Ezagunak dira Kempis'en itz ederrak ere, Iesus ixilik entzuteaz ari dala: &laquo;Iesus barnean mintza ez ba'ledi, zirtzila da gure pozaldia; bai&ntilde;a Iesusek itz bat esan ba'leza poa aundia sumatzen dugu.Bai doatsu, kanpotik datorren mintzoa ez-bai&ntilde;a, barnean irakasten ari dan egia entzuten duna! Bai doatsu Egiak berez eskolatzen duna, itzez eta iduriz ez-bai&ntilde;a, Bera dan bezala.Gizon barnekoiak nonai derama berekin Iesus poz-emailea ta au esaten dio: zakida lagun, Iesus Iauna, alde guzietan eta aldi guzietan.</p>
<p>N.&mdash; Ontan, nere gizona zuti iarri zinan eta ioan-kei&ntilde;u egiten asi. Zaude apurtxo bat, esan nionan, azken galdera bat egin nai nizuke. Gauza asko ta onak erakutsi dizkidazuke; eskerrik asko, bai&ntilde;an, esazu, nondik ezagutu dezake kristau zintzoak argialdian egotetik gai&ntilde;enera igo izatea dagon adea,</p>
<p>El.&mdash; Gauza ortaz &mdash;arek&mdash; aski eleta egi&ntilde;ik dago, ta ez naiz aztertzen asiko. Bi astarren emango ditizut neri gertatu zaidana esateko. Au da lenbizikoa: noiznai, lotatik iekitzean ere, otoitzean gertatzen naiz. Esnatzean Iainkoa Bera gertatzen zait oroimenean eta biotzean, nik ezer egin gabe. Ez dut batere alegi&ntilde;ik egin bearrik otoitzean sartzeko, argialdian egin bear izaten nun bezala.Tabor'en gertatu zanarekin nere gogoan eta biotzen betiko ezarririk eta irarririk gelditu zitzaidan gure Iauna, Ikus-ondorio bezala, ezeren iduripenik gabe, iaki&ntilde;a. Onek ari nau beti. Oso bakan atertzen zait oroitze maitetsu ori.</p>
<p>Au da bigarrena: ala-nola edo alderakizun baten bidez adieraziko dizut. Gogoemazu urmael bat. Mutiko bat ari da iostetan, buxtarri bezalako arri biribil batzuk ur erdira iaurtitzen. Arri koxkor bakoitzak pulunpatzean, pirril bat egiten du uretan. Ua, berrituz eta zabalduz, urmaelaren ertzerai&ntilde;o doa, ur-axal guzia zimurtzen dula. Olatsu dira argialdiko biotzeragin aiek, xamurren eta legunenak ere. Ostera, zaude begira zu bakarrik, eta urari ez bezaio i&ntilde;ork eragin. Noizik bein an ikusiko dituzu barren barrendik ateratzen ondarretik, ponpolo aiek ixil ixil datoz, eta an lertzen dira gain-axala iotzearekin, eta ez dute ura zimurtzen. Ola dira gai&ntilde;eko mailean gertatzen diran gogo-eragi&ntilde;ak. Doi doi sumatzen dira, gorputzak bear ai&ntilde;axe. Esanik utzi dizut oriek bai&ntilde;on ere ixilago ta legunago dala barnean ari zaigun grazia.</p>
<p>Eta, ain zuzen, len biotz-eragi&ntilde;ak izan nitun abelera berberetan, eta batez era Biblia irakurtzean, lengo toki berberetan gertatzen zaizkit oraingo auek ere, esan dutan aldearekin Emen dator egoki Loiolarena: &laquo;Si&ntilde;espen, itxaropen, maitasunak areagotze da pozaldirik oberena: ta beste edozein barne-poz mota oro ona da, zeru-guzetara ta animaren osasunera eragiten ba'du, Iainko Egileagan ibiaraziz eta pakearaziz. Animako osasunaren aztarretik seguruena, len esan dizudanez, pake ori da, ur-geldiaren antzeko iabaltasun ori. Kristori dario, Itzari dario, Benardok liokenez; Itz orren oiartzunari, ondoreko ixiltasunari; ez iduri, ez soi&ntilde;u, ez margo dan ari, ta guziok batean dauzkazunari. Entzun dezagun I&ntilde;ati Antiokiarrak ziona, Kristoren ixiltasuna, pakea, iabaltasuna.</p>
<p>Itzaltzera noazu. Ezazu biotz!</p>
<p>N.&mdash; Ontara gi&ntilde;ala arrebak ukalondoak belaunen gainean tinkatu zitun eta burua eskuetan iaso. Olaxe egon gi&ntilde;an aldi bat ixilik.</p>
<p>Gero nik ola bukatu nun: Egia esan, aurra, gizon arek olako gauza bikai&ntilde;ak esanerazi dizkidan ezkero, etzeukanat batere gogorik beste zenbait gauzetan nere luma kaxkartzeko. Or ari zaizkidan adiskideak, seku-lan bai&ntilde;o sasoi obea daukala idazteko, ta iarrai dezadala. Sasoirik oberena ez dun txarra Iankoarentzat. Besteri erakutsia neronek ez egitea itsusi liteken. Aier aierrik niagon mundu bazter batean gorderik, Elias'en antzera, urrundik bederen, nere azken-urteok emateko, Tabor antzeko gain batean txabola bat egin bear ba'nu ere. Etxe aldera urbiltzen ba'naiz, lagunek ez neunate pakean utziko. Etxekoak, berriz... i aunat etxekoenik. Noizean bein elkar ikusi ba'geneza, olako gauzetaz mintzatzeko! &laquo;Iainkoa lenik&raquo; inguru auetan esan oi danez.</p>
<p>D.&mdash; Etorri adi berriro.</p>
        </body>
      </text>
      <text>
        <front>
          <head rend='Bold'>--><p>XI</p><--</head>
        </front>
        <body>
<p><hi rend='Bold'>ZERUA</hi></p>
<p><foreign>Caelum novum ete terre nova: </foreign>zerua berri, lurra berri. <foreign>(Apoc.XXI,1.)</foreign>. <foreign>Lucerna eius Verbum Dei: </foreign>Aren izena Iainkoaren Itza. <foreign>(Apoc.XIX,13)</foreign>.</p>
<p><hi rend='Bold'>AMETSETAN</hi></p>
<p>N.&mdash; Negua urbiltzen ari zinan, lenbiziko euriak asirik. Asiera emana neukanan nere zeru oni, eta alako batean, bi argitasun ikusten diti&ntilde;at gauez nere gelan. Etzin-berri nintxinan. Dabid'ek dionez, ogean sartu ordukoxe loak artzen natxon; ba&ntilde;an egun artan bekai&ntilde;ak arin neuzkanan. Bi argitasun oiek ez nindutenan ikaratu, oiturik bainago, eta orduko asiak zitxinan gauezko argitasun aiek. Salvador'en ikusi zetunat aurrenekoz argi-inguma polit oiek. Emen izen itsusia yunate: egal-ipurtargi. Gogoan al daukan ipurtargia zer dan?</p>
<p>D.&mdash; Amaika ikusi netuan ardietatik nentorrela!</p>
<p>N.&mdash; Ameriketako auek egan egiten yunate eunka, berreunka, millaka, ta gelara ere sartzen ditxin. Zer ikuskari zoragarria, illundu ezkero, euritan, elur-luma bezain ugari baitira sasitik sasira, zugatzetik zugatzera, piztu- itzalika. Argi-elur esan liteken, tarteka itzaliko ez ba'lira. Nere gelako bi oiek oietatik zirala uste nenunan; ba&ntilde;an argitasun auek ez zitxinan itzaltzen tarteka ere. Ez zitxinan luxe beste oien antzera. bai biribil. Ez txuri, ez gorri, ez urdin, ez ori, ba&ntilde;a tarteko margo bat zunaten. Begiak itxi zetunat. Oraindio barrengo begi-xarean ikusten netunan argi biribil oiek. Aingeru ote dira? nere artean. Euskalerrian oitura danez, au galdegin zienat: &laquo;onez al zatozte, ala gaiztoz&raquo;.</p>
<p>M.&mdash; Onez, mutiko, onez. Gu gatxik. Argi biribillen erdian bi M ikusi netunan. Nor ta ote dira ?</p>
<p>A, bai! Matxin eta Matxolo. Aingerutan il ziran senideak.</p>
<p>N.&mdash; Oraintxe zuen bearrean arkitzen nauk, bada, zeruaren berri eman nai ba'didazute.</p>
<p>M.&mdash; Ezi&ntilde;arekin ari aiz. Guk esanik ere ez uke buruz artuko. Len ere Aingerua mintzaturik zegok Apokalipsi liburuan. Zer bear duk geigo?</p>
<p>M.&mdash; Alperrik ari aiz. Guk esatea alperrik uke, &laquo;ez begik ikusi, ez belarrik entzun, biotzak sumatu ere ez baitezake atsegin toki au zer dan.</p>
<p>N.&mdash; Eta ni zerbait esan bearrean.</p>
<p>M.&mdash; Esan ezak, ba&ntilde;an ez xoxokeririk. Labur mintza adi, Apokalipsi begien aurrean dukala. Lagunduko diagu zerutik.</p>
<p>N.&mdash; Eta au esanik, itzali egin zitxinan. Geiago etzetunat ikusi.</p>
<p>Asi naun, bada buru-iraulketan, nondik eta nora ioko. Txorakeririk ez esateko alde batera; bestera Apokalipsi orrek bildur ematen zidan, andik ez baititeke itzik kendu, ez erauntsi, madariku aundien azpian. Eta gai&ntilde;ekoak begira. Au lana! Kezketan egon nintxinan aski luzaro, agindurik baitaukat, ba&ntilde;an azkenean, loak menderatu nindunan.</p>
<p>Gau artan amets egin nenunan, aski polita, zeruan gertatzen nintzala. Ametsetan gogo-emana, ala bezela eman ezkero, ez al yunat utsegingo, ez Iainkoarekin, ez gai&ntilde;ekoekin. Entzun ezan, beraz, nere amets ori.</p>
<p>N.&mdash; Andre Mari'ren iaoteguna zinan, Bedaio'ko pesta. Eraman neunate izarretan gora edo etzeki&ntilde;at beera lurraren azpian ere izarrak erruz baitira. Ikuskarria! Ustai antzeko izar-gerrikoa ageri baita amabi izar-mordorekin Aria, Zezena, Bixkiak, eta abar ua ikusten nunan guzia batean. Zer enparantza ingurutxo bat ateratzeko!</p>
<p>D.&mdash; Ara!</p>
<p><hi rend='Bold'>SOKA-DANTZA</hi></p>
<p>N.&mdash; Nongotarrak, eta Bedaio'arrak atera zitxinan: ogeita lau lagun etxe batekoak &mdash;gurasoak beren aurrekin&mdash; asieran.</p>
<p>D.&mdash; Gogoan zeukeat neronek ere, pamili bakarrak atera izan zula sokadantza. &mdash;Beraz, izar-mordo bakoitzaren parean bikotea; erdilekuan berriz, lau gizon, bertatik bertara bezala ikusten eta entzuten &mdash;an guzia bertatik bertara ikusten eta entzuten baita&mdash;. Lau gizon aletan Iztueta Zaldibiarra, zigor-maisu, puntuak ematen. Beste irurak bertsolari zitxinan, bertsoa lenbizi kantatzeko, ta gero sail osoa.</p>
<p>Berala aurreskua atera zunaten. Naparroan galdu zinan aurresku ori, i&ntilde;oiz izan baldin ba'da; Gipuzkoan, berriz, orri dagozkion bi ingurutxoak; ba&ntilde;a Bedaio'n Orixe'n etaNapar-mugan dantza osoa ateratzen zinan.</p>
<p>D.&mdash; Egia, neronek ere ikusi nian, Leitza'ko Ebaristo Elduaine gurera danbolin ioaten zanean, eta lenago Pastain, arengandik ikasi baitzun gure Atxiaga'k.</p>
<p>N.&mdash; Nor izango aurre ta atzesku, ta Azpeitiar bat eta Elorrio'tar bat; bi erri oien tartean sortua baitirudi aundiki-dantza ori.</p>
<p>D.&mdash; Nor-ta ziran bi oiek?</p>
<p>N.&mdash; Loiola aurrelari, ta Berrio-Otxoa atzelari. Erdi-zuloko beste gizon aietako bat bertsotan ari zinan, &mdash;len dantza beti kantatua baitzan&mdash;. Nor? eta Perrando Amezketarra. Lapurreta batzuk gora bera an zitinan Iztueta eta biak, damuturik il baitziran. Perrando bakarka ari zinan aurrena, ta aren ondotik koru osoa, dantzarien eta ertzuloan zeudenen tartean.</p>
<p>N.&mdash; Inguru aunditxoa duk ori. Nola betetzen zuten amabi biko aiek. Besoak luza bearko zititen. Bai zera Izar-mordo batetik bestera errez iauzi egiten zunaten. Gainera, gerriko artako izar-mordoak aldez beste zoazinan: dantzariak ezker-ioeran eta izarrak eskuin-ioeran. Ortaz, pauso banetan mordo bana aldatzen zunaten.</p>
<p>D.&mdash; Ez duk makala! asmatzekoa duk!</p>
<p>N.&mdash; Ametsetan ari naun, neska, ta idurimena ametsetan bizkorrenik.</p>
<p>D.&mdash; Nola ezagutu ituan olako ta alako ziranik gorputzik gabe daudela?</p>
<p>N.&mdash; Ezagutu? Aztu baitzitzaidan ametsetan, gorputzik etzutenik.</p>
<p>D.&mdash; Eta, nongo apaiza zegon maiburu?</p>
<p>N.&mdash; Iesukristo ta Andere Mari, gorputz lilluragarriekin, azkeneko izar-gerrikoa ba&ntilde;on aruntzago, eguzkia ta ilargia gugandik dauden bezala.</p>
<p>Beren norgeigoka egin ondoren...</p>
<p>D.&mdash;Nor atera zan nagusi?</p>
<p>N.&mdash;Biek elkarren beteko. Gaztetan Berrio-Otxoak etzunan ikasi, ba&ntilde;an an berez ikasten yunate.</p>
<p>D.&mdash; Ta Loiolak bai al zekin?</p>
<p>N.&mdash; Iaki&ntilde;a! Ez al dun irakurri? Paris'en adiskide bat omen zunan, ogean gaixo zegona, oso betillun. Aren begirak ez omen zinan argitzen. Ontan, Loiolari esan omen zionan: &laquo;zuen eskualdeko dantza bat dantzatuko al zenidake, argitasun pixka bat etortzen ote zaidan?&raquo; eta, bai dantzatu ere; bai gizona sendatu ere. Ni ere soka ortan sartzeko amorratzen nintxonan, ba&ntilde;a gorputz ilkor au ezin aldatu zinan emendik ara, ta ez unan gai alako iauziak egiteko.</p>
<p>Dantza-aurrea bukatu zutenean.</p>
<p><hi rend='Bold'>LEN INGURUA</hi></p>
<p>Beste ogeita lau lagun sartu ditxin. Nongo? ta Askarateko. Ba dakin bi erri oiek ez dutela elkar elkar artu.</p>
<p>D.&mdash; Esana dut, ba: Askarate ta Bedaio, alkar ezin eraio!</p>
<p>N.&mdash;An eraio zunaten; an etzegon bekaitzik, ez gorrotorik. An ikusi nitinan Urlia, Sandia, Berendia, izenik etxunat aipatzen. An ikusi ere oraindi baizi diran zenbait adiskide ta... etsaietatik ere. Etzionat i&ntilde;ori ipernurik opa, Iesukristok odola aiengatik ere eneregatik bezala eman baitzun, eta ditekena dun an elkarrekin biltzea.</p>
<p>D.&mdash; Olako'ri ere ez diok ipernurik opa?</p>
<p>N.&mdash; Ez Olako'ri ere.</p>
<p>Soka luza ta luza ari zinan. Sartu zitxinan Azpirotz, Berastegi, Orixe, ta abar.</p>
<p>D.&mdash;Azpirotz?</p>
<p>N.&mdash;Bai. Ango Erreminteneko nagusi zarra, gu aur gi&ntilde;an ba&ntilde;o lenagokoa. Berastegira eaman zunaten soka-dantza erakustera. Aren eren-illoba Joxepe'k esan zidanan.</p>
<p>D.&mdash; Azpirotzen dantzarik ikasi al diteke ta atera ere? ez baitago arra bete zelai.</p>
<p>N.&mdash; Orixe'n geiago al zegon?</p>
<p>D.&mdash;Ori esan!</p>
<p>N.&mdash; Maldar aietan enparantza ba yunate, beste zelairik ez ba'da ere.</p>
<p>Lenengo ingurua kantatzen bai al dakin nor asi zan? Ik ezagutu unan gure Xabalo bertsolaria. Ua zinan erdilekuko lau gizon aietakoa. Aren urrena korua.</p>
<p>D.&mdash; Ez al da zizturik eta danboli&ntilde;ik?</p>
<p>N.&mdash; Ez, neska, ziztua emen ere beieri ianarazteko obea din. Len dena kantaz egiten zunaten, nik Uitzin ezagutu bezala; tuntuna, berriz, gudarako obea.</p>
<p>D.&mdash; Ta nortzu ziran aurre-atzelari inguruan?</p>
<p>N.&mdash; Xabier aurre ta Garikoitz ondar.</p>
<p>D.&mdash; Ori ere!</p>
<p>N.&mdash; Asi dun gure Xabalo. Ez din alako Gaiarre'rik. Zer eztarria! Aren urrena euskaldun guzien sailla. Inguru ta zubi egi&ntilde;ik, asten ditxin bi Naparrak zortzikoka. Ezagun zinan Xabier Paris'ko mutil gazte ua zala, an ere mutil dantza ateratzen arritu baitzitun. Aizekeri zala-ta damuturik, liztez lotu zetunan zangoak estu estu. Artatik gaiztatu zekizkionan, aragia usteltzera&ntilde;o. Zer iauziak! Garikoitz ere aren ondo ondoko zinana. An ikusi netinan Uitzi'ko Arizti zortzikolari bikai&ntilde;a, Azpirozko Arrizuri, Lekunberriko Ipiri. Leitzako Gogortza, Berastegiko Alduntzin, Askarateko Sasturain, Bedaioko Xubeldia, Lizartzako Zelagain, eta oinbeste ta ainbeste gizon, emazte, aur... Bein gogoan zeukanat Leitzan irurogei biko gi&ntilde;ala soka-dantzan. Zer edertasuna! Oraingo ontan bazitxinan irurogei irurogeiko ba&ntilde;o geiago. Kantariak berriz, nonai zeudenan. Dantzariak berak ere kantari ari zitxinan, arnasik galdu gabe, gure muxikolariak aspaldietan bezala.</p>
<p><hi rend='Bold'>BIGARREN INGURUA</hi></p>
<p>Alda-deia io ondoren, an ateratzen dun Uitziko Gerazine, nik ezagutu nun aitonaren aitona, izen aundiko bertsolaria... Uitzin, beintzat. Euskalerri osoan ere zabaldurik zegon, Azkue'ri esker, aren zortzikoa bere do&ntilde;uarekin: &laquo;Nik aditzea dudanez...&raquo;</p>
<p>D.&mdash; Ori kantatu al zun?</p>
<p>O.&mdash; Ez, neska, do&ntilde;u ortara, bai, ba&ntilde;an Andere Mari'ri bertsoaldi bikai&ntilde;a.</p>
<p>Leitzan ikasia yunat Arribillaga amonarengandik, Gerazine ori Leitzako Tutereneko alabarekin zebillala ezkontzeko, ta ango mutil bat tartetik sartu zitzaiola. Ordun atera zetinan:</p>
<p>Ala ba'lire biotzez</p>
<p>omen diradenak-itzez,</p>
<p>etzaitute erreko</p>
<p>bela ur otzez.</p>
<p>D.&mdash;Poliki zegok.</p>
<p>N.&mdash; Beraz, ingurualdi batzuk egin eta beste zenbait zortzikoaldi atera, bukatu yunate dantza ori. Gero, Andere Mari'ri guziek agur egin zionate burua makurtuz, eta Amak par murritz batekin erantzun. Egun artan bedaioarrak zerutik beren lurreko txokora begiratzen zunaten. Nik ere ain goitik ez ba'da ere, nere ametsean ikusten nenunan ogetik, Sarasola danboli&ntilde;a iotzen ari zala. Gure artegian -ametsa amets baita-arkumeak naiko esnea edanik, itzulipurdika zebiltzinan ioan etorri, beren gisako dantzan. Zeruan, beste izar-gerrikoetan ere, dantza atera zunaten, bakoitzak berea, ta gero guzien erabat. Orra izadi osoa dantzan. Ipernuan ere bai &laquo;Ezi&ntilde;egoaren dantza&raquo;. Ba zitxinan aski biraolari, batez ere Itali'tik eta Espa&ntilde;i'tik. Damutu gabe il ziranak an ari ditxin deabru-dantza nasi artan: ez, naski, marizirtzilen besoetan ezti ezti.</p>
<p>Gabitegia ere ikusi nenunan, barka-eguna baitzuten Andere Mari'rena. An zegonan Dante aundia, geitxo mintzatu zalako. Onela eraso nionan: &laquo;Ez, Dante, ez; Naparroa Bureba'ko Ata'ra&ntilde;o zan; euskeraz itzegin oi zan. Zuek, bai, besteren errietan ukalondoa sartzen duzute; zazpigarrenik ez duzute ezagutu. Gure Errege Santz zugur seigarrenak, Ata'ko mugara iritxi zanean, zugatz baten gerrian sastatu zun ezpata, au esanez: &laquo;onera&ntilde;o da nere iaurrerria&raquo; Aren gudariek orobat, lantzak lurrean sartu zituten. Lekuko da Bizkaian Malastu zugatza ere. Guk ez genun besteren erririk maiztartu, ez aien utzikondorik artu, ez emazterik eraman. Etzidanan itzik erantzun; bai buruz kei&ntilde;u egin, arrazoi neukala. Ba&ntilde;an egun artan bertan, mundu zabalean agertu dan olerkaririk aundiena &mdash;beude Moises, Dabid, eta oiek&mdash; zerura igo zinan, Andere Mari'ren alde ederki mintzatu zalako.</p>
<p><hi rend='Bold'>AGURE-DANTZA</hi></p>
<p>Azkeneko izar-gerrikoan ogietalau izar-mordo ditxin. Apolkalipsi'n esaten diraneko ogeitalau agure aiek an zetunate beren iar-leku bikai&ntilde;ak. Aiek ere dantza egin zionaten Andere Mari'ri, i&ntilde;olako gorespenak emanez. Alleluia'ka ari izan zitxinan gerri ta buru makurtuz, Bildotsaren amari, ua bitarteko etorri baitzaigu denori betiko osasuna.</p>
<p><hi rend='Bold'>AINGERU-DANTZA</hi></p>
<p>Azkenik Aingeruena beren Erregi&ntilde;ari. Aien mintzo zoragarria! Gizon gazte itxura artu zunaten. Zenbat millaka milloi. Izar eta gizaki urri gelditzen gatxin. Gabirel zunaten zigor-maisu. Musika, nolakoa! Itzak berriz, Agur Mari otoitzarenak. Azken itzetan elkar artu zunaten doatsuek oro: &laquo;Onetsia zure sabeleko Seme Iesus&raquo;. Nik, besterik ezi&ntilde;ean, agopetik esan nitunan.</p>
<p>Ixilaldia. Oro Erregi&ntilde;ari begira. Ua par-murritzez zerbait esan naiean bezala: &laquo;Iaunaren neskamea ni&raquo; esan zunan, eta beste ixilaldia. Orduan Ama Semeari begira, ta doasu guziak ere bai. Zer esango ote du gure Iaunak?- &laquo;Ama!&raquo; Mintzo Iainkozko ua entzutearekin... Zaragoza Txiki'ko ogean esnatu nintxinan.</p>
<p>Zer ametsondoa! Alako zirrara eragin zidanan nere izate osoan, zoramena darion ago bedeikatu arek. Itz batek bakarrak. Esnai egon ba'nintza, kordea galtzeko ai&ntilde;a ba ninan; ba&ntilde;a lotatik birbiztu nintxinan.</p>
<p>Ametsondo esan yunat; otoitzondo, obeki esan. Gau-erdi aldera esnatu nintxinan. Andik argitu arte ez neukanan logalerik. Iainkoak artua bezala nengonan ezur ta mami, kirio ta muin, txingurritu antzeko irakin legun batekin.</p>
<p>Oraindio mundu ontan bizi bearraren mi&ntilde;a; ba&ntilde;an arako itxaropenarekin erbeste au igarotzeko kemena. Ametsondo ote zan guzi guzia? Mundu au ametsago dala esango niken. Olakoen ametsetan bizitzea obe din, bai emengo egi askotan ba&ntilde;o.</p>
<p>Zer geiago esan bear yunat?</p>
<p>D.&mdash; Galde batzuk egiongo ditiat. Esak, eta nola egongo gatxik izartarte oietan zintzilik erori gabe?</p>
<p>N.&mdash; Ezagun din ik kristau ikasbidea Uitzi'n ikasi ez unala. Luzetxoa zinan. bertako maisu zar Arrizurietak itzulia. Onela esaten zunan: &laquo;Zein-ta dira zeru-gorputzen lau doaiak? eta &laquo;argitasuna, zailutasuna, (zuek belaungozo esaten diozute), sarkor izatea, minberakaitz izatea&raquo;. Sarkor izatea, ots, gure gorputzak alderen alde pasa dezakela edozein gorpuzki, Aingeru litzaken gisan; minberakaitzen izatea izenak berak esaten yun.</p>
<p>D.&mdash; Bai, bai, ez dugula andik aurrera mi&ntilde;ik i&ntilde;on izango.</p>
<p>An ez yunagu izango negarrik, ez mi&ntilde;ik, ez nekerik; Argitasuna alegia, Bildotsari dariona, Arengandik guregan erra&ntilde;utzen dala. An ez yunate egunezko argi bearrik ez baita gaurik. Illunarte guziak argituko ditin Bildotsak bere argiz.</p>
<p>Zailutasuna, alegia, pentsatu orduko an dirala nonai, gu orain Orixen gi&ntilde;aken bezala. An ibiliko gatxin, edota, ibilli gabe ere ikusiko zetunagu bertatik bertara bezala Iainkoak egi&ntilde;ak oro, oraingo urrun-ikuste ta urrun-entzute auekin ba&ntilde;o obeki, zenbat eta zein ikuskarri diran. An ezagutuko zetunagu mundu ontan izan diran santu guziak. Aiekin eta kristau on izan diran guziekin mintzatuko gatxin.</p>
<p>D.&mdash; Eta nola? Zer izkuntzetan?</p>
<p>N.&mdash; Iaki&ntilde;a, bakoitzak geurean, eta alere elkar ederki adituko yunagu. Emen ere gertatu izan din, batak izkuntza batean egin eta besteak bestean erantzun. Gure Xabier portugesez mintza oi zinan eskuarki, ta zenbait aldiz Indietan izan zunan doai ori, ango izketa ikasi gabe ere, zeruan ez al gatxin gutxiago izango. Ta aundiago dana, bein amabi Bonzo'k galde bana egin, eta arek, erantzun bakarrarekin adierazi bakoitzari. Zeruan areago, naski. Emen lurrean ainbeste izkuntzek, erri guziak anai izanik ere, elkarrengandik banatzen gaitunate, atze ta arrotz gertatzen gerala; esaten baitu Augusti&ntilde;'ek, gizonak naiago dula bere zakurrarekin itzegin beste mintzerako gizonarekin ba&ntilde;o. An guziok erri bat egingo yunago, Iainkoaren erria. An guziok anai ezagutuko yunagu elkar, nai ta nai ez, bakoitzak bere izketan iardunik ere. Ioanek ala ikusi zetunan erri ta le&ntilde;u ta izkuntza guzietakoak: <foreign>&laquo;ex omni natione, et tribu eta lingua&raquo;. (Apoc.VII, 9)</foreign>.</p>
<p>Amaika maxi egiten zigunate, euskera Paradisu'ko izkuntza nai dugulako, ots gizamendeen asieratik itzegin omen zala diogulako. Bakoitza bere izkuntzari atxikia izanak maki&ntilde;abat olako esanerazi yun, Euskalerritik landa ere. Gaztelarrek &laquo;Iainkoarekin mintzatzeko izkera&raquo; esaten zionate berenari. Ori ez din gutxiago. Prantxexek ere zertzuk esan oi ditute beren izkera xarpil orren alde! Bakoitzak bere ama maite , ederrena ez ba'da ere.</p>
<p>Bai al dakin zer esan zidaten bein? Atsegintoki edo Paradisuan sugea Eva'ri euskeraz mintatu zitzaiola.</p>
<p>D.&mdash; Polliki asmatua zegok.</p>
<p>N.&mdash; Nik etzeki&ntilde;at oraingo ontan ilgo ote zaigun euskera gaixoa: urbil zegon; ba&ntilde;a ni bizi naiza&ntilde;o iraungo dula uste yunat. Gero, zeruan an izango ditzin lurreko erriak, gurea ere bai. Gurasoekin eta besterik etzekiten aiton amonekin egingo yunagu,be&ntilde;ipein. Ezer gutxi din, ba&ntilde;a gutxi onek ere pozten natxin emengo illunaldietan. Amaiaka burruka egin yunagu, ta oraindik ere ari gatxin. Alperrik ote? Lotsagarri uke gure inguruko errientzat eta gure etxeko seme iakintsuentzat. Geuron eskolarik utzi nai ez, eta besteren izkuntzan egin bearra. Euskalerrian argitara emanak ditxin erderaz iakintza gaietako liburuak. Euskeraz ez oraindik, lenbiziko Biblia ere, katolikoa beintzat. Praile oiek gure eltzea maite yunaten gure mutikoak ere bai beren komenturako; ba&ntilde;a beti gure erriaren buruzki ari. Apaizek, berriz, alderdirik etxunate &mdash;dirurik ez&mdash; olako lanak egiteko. Praile batek edo bestek au edo ori egin dula? Zer gauza gero ere! Milla aldiz zor geiago zionate gure erriari.</p>
<p>Ez ote dakio nai gure Iainkoari, euskera il ba&ntilde;o len Biblia gurera itzultzea, edo itzulirik dagona argitaratzea? Pio X'garrenak gre Apezpiku bati esana: &laquo;Eguzkipean dan Eliz-barrutirik oberena daukazu&raquo;. Eta. Iankoaren Itza bere izkuntzan irakurri al izan bage!</p>
<p>D.&mdash; Argitasuneko doaia aipatu duk lenago.</p>
<p>N.&mdash; Bai, ta ortaz idurimena zirikatzea alper uke. Nik asmatua, argi ordez itzal eta illun. Iainkoa Bera mintzatu zaigun ezi&ntilde; obeki Paul'en bidez gure berpiztea gai dala.</p>
        </body>
      </text>
      <text>
        <front>
          <head rend='Bold'>--><p>XII</p><--</head>
        </front>
        <body>
<p><hi rend='Bold'>PIZTUERA</hi></p>
<p>N.&mdash; &laquo;Norbaitek ba-dioke: illak nola piztu? nolako gorputzez agertu? Zozoa zu. Ereiten duzuna ez da ernetzen, lenik il ez ba'ledi. Ereiten duzuna, gero sortuko dan landare ez-ba&ntilde;an azi utsa da, gari edo olakoena. Iainkoak ematen dio gara gogo dunez, eta azi bakoitzari bere gara.</p>
<p>Edozein aragi ez da aragi bera; bata gizonarena, bestea abereena, bestea egaztiena, bestea berriz, arraiena. Ba-dira lurrean gorpuzkiak, ba&ntilde;an ortziko gorpuzkien dirdaia bat, lurrekoen dirdaia besterik. Eguzkiak bere argitasuna, illargiak bere argitasuna, izarrek beren argitasuna. Izarrak izarretik aldea du argitasunean. Olaxe illen piztueran ere. Ereitean ustelkor, piztean gordin; ereitean itsusi, piztean eder; ereitean aul, piztean bizkor. Gorputz azikaia ereitean, gorputz adintsua pizten. Gorputz azikaia ba-dan bezala, gorputz adintsu ere bai, idatzia dagonez: lenengo Adan azikai bizi gertatu san; azkeneko Adan adintsu biziarazle. Lenik, ordea, adintsu dana ez-ba&ntilde;a azikai dana, gero adintsu dana.</p>
<p>&laquo;Lenengo gizona lurretik lurtar; bigarren gizona zerutik zerutar. Lurtar izan zana lurtarrak; zerutar dana zerutarrak. Beraz, lurtarraren antza artu genun bezala, ar dezagun zerutarraren antza.</p>
<p>&laquo;Zergatik diot au? Aragi-odolek ezin baitu iritxi Iainkoaren iaurerria; ustelkoi danak ere ez ezi&ntilde;-ustel dana. Ara nik esan izkutagarri bat: guziok piztuko gera, naski, ez ordea guziok berrituko. Ziztakoan, begi-klixkan, azken-turutaren otsean; turutak otsegingo baitu, ta illak gordin piztuko dira, ta gu berrituko gera. Ustelkor dugun au gordin biurtu bearra da, ta ilkor dugun au, bizkor. Ustel au gordin dedinean eta ilkor au bizikor, orduan gertatuko da idatzirik dagon au: Non duk, erio, ire gurenda? non duk, erio, ire eztena? Erio-eztena obena da, naski; legea, berriz, oben-pizgarri. Eskerrik asko, beraz, Iainkoari, eman baitigu garaikundea Iesukristo gure Iaunaren bidez&raquo;.</p>
<p>Emen Paul'ek argia ateratzen yun idurikizun: eguzki illargi izarrena. Len ere esan genunan argi-gorputz zala Kristorena, <foreign>CORPUS CLARITATIS, </foreign>eta ba-zeki&ntilde;agu Bera argi zaigula. Darion, argi orrekin berritzen gaitunean, ua duken argitasuna! Ba&ntilde;an bakoitzak berea, merezi izan dunaren ariora. Gorputz berau duguna, nolabait argia bezain mei ta sarkor biurtua. Ordun bai, mukuluki edo gorpuzki guziak alderen alde erasango diti&ntilde;agu. Len axaletik ikusten genun edozein mukulu, ordun barrendik; ba&ntilde;an etxunagu aien barnean sartu bearrik, dana dan bezala ikusteko, Iainkoak egin bezala ulertzeko garden agertuko zaizkigun guziak kristal-mokorra bezala; orain zoko ta izkutu zaizkigunak ikusteko, begia zorrotz izango yunagu. Ederrago gaituken eta zailuago, orain ikusi eragiten digun argi au ba&ntilde;o. Emengo argi onek, segundoko 300.000 kilometro egiten omen zetun. Guk areago orduan, argi-gorputz aiekin. Guretzat ez duken alderik eta tarterik; beti bertatik bertara.</p>
<p>Zertako ditxin emengo asmakizun berri auek? Urrun ikusteko ta urrun entzuteko, geurok gaituken ikusgailu ta entzugailu. Eta gure Argi duguna, beti gu bakoitzarekin, nonai gaudela, noranai goazela.</p>
<p>Emen ere, aldareko otamen txuri ortan nonai zeukanagu, lurkira guziko gizonak Iauna artzen une berean ari ba'lira ere. Zergatik ez an?</p>
<p>Bakoitza geure izenez deituko gaitin, eta, Aitaren izkera egiten baitu, izen bakarra esatearekin, izen guziak batean dauzkana esatearekin, bakoitzak geurea entzungo yunagu, ta laztan bakarrean guziok laztanduko gaitin, Eukaristian bezala. &laquo;Zatoz, nere Aitaren onetsia; idukazu lurra lur zan ba&ntilde;o len antolatu dizudan laurerria&raquo;. Ori din Aitaren Itza mintzo biurtua. Zein samurra ote? Gogoan zeukanat ametsetako ua, iduritu utsezkoa, esnatu bainindun bere eragin sarkorrez. Ua duken egia, ez ametsa!</p>
<p>D.&mdash; Oraingo asmakizun auek eta aldareko egoera miragarri orrek zerbait adierazten zigute orregatik.</p>
<p>N.&mdash; Urrundik eta oso urrundik. Gure asmakeri, idurikizun, bururakizun, itz eta mitz, ezer ez ditxin, eta exiltzea obe, bakartasunean auznartzeko: &laquo;Ez du begik ikusi, ez belarrik entzun, ez da giza-biotzera iritxi, Iaunak guretzat an antolaturik daukana&raquo;.</p>
<p><hi rend='Bold'>AZKEN-AUZIA</hi></p>
<p>D.&mdash; Oraintxe sartzen ari gaituk, eta laister ara-ustean.</p>
<p>N.&mdash; Itxaropenez. Au egingo yunagu au egingo yunagu esatean, lasapidez ari gatxin. San Paul ere ala ari dun, Iainkoak erakutsirik: &laquo;Gu ere berrituko gera&raquo;. Ez al zain pixka bat galtzarra zabaltzen?</p>
<p>D.&mdash; Beti ere.</p>
<p>N.&mdash; Alare esanik utzi zurran Paul santu orrek: &laquo;besteri Berri Ona adierazi ta ez nadin gerta nerau gaiztetsi&raquo;.</p>
<p>D.&mdash; Ez beza Iainkoak!</p>
<p>N.&mdash; Esan dezagun berriz ere, bildurrez, ba&ntilde;an itxaropenez; &laquo;gu ere berrituko gera&raquo;. Laister ikusiko yunagu azken-auzira ba&ntilde;o len.</p>
<p>D.&mdash; Eta, egun artaz ez al duk ezer esan bear? Ez ninan asmorik ba&ntilde;an aipatu dunan ezkero, bi itz; labur iarduteko esan baitzidaten anaiek, eta i&ntilde;ozokeririk ez esateko. Iainkoaren itzari natxikion berriz ere. Ebangelioari lenbizi: &laquo;Eguzki illargi izarretan eta lurrean, si&ntilde;aleak agertuko dira, ta iendeak estu dirake itsas-orroaren eta ugi&ntilde;en bildurrez. Bildurrak igartuko ditu gizonak, lurbira osoari datorkionez. Ortziko indarrak ikaratuko dira. Ordun ikusiko dute Gizasemea odeiean datorrela, indarrez indartsu ta aundiz aundi. Gertaera auek astean, begira ta iaso buruak, zuen zeruratzea urbil baitago&raquo;. <foreign>(Le. XXI, 25-28)</foreign>.</p>
<p>Lentxeago esan zunan: &laquo;Lur-ikara aundiak dirake tokika, izurrite ta goseak, ortzitik si&ntilde;ale ikaragarriak&raquo; (11).</p>
<p>&laquo;Eguzkia illunduko da, illargiak ez du argi egingo, izarrak eroriko dira lurretik, eta ortziaren orpoak dardaratuko. Ordun agertuko da Gizasemearen zantzua zeruan... ikusiko dute Gizasemea odeietan datorrela, indarrez indartsu ta aundiz aundi. Bialduko ditu, Aingeruak turutari ots aundi eragi&ntilde;ez; eta bilduko ditute autetsiak lau aizeetatik, ortziaren goienetik baztarretara&ntilde;o&raquo;. <foreign>(Mt. XXIV, 29-32)</foreign>.</p>
<p>Gauza bera zion Mark'ek ere aldakuntza batekin: &laquo;lurraren muturretik zeruaren goienera&ntilde;o&raquo;. <foreign>(Me. XIII, 27)</foreign>.</p>
<p>D.&mdash; Ez gatxik gutxi izango ere, lorraren muturretik zeruaren goienera&ntilde;o.</p>
<p>N.&mdash; Betealdi bat emango zionagu, i&ntilde;olaz ere, zeruari.</p>
<p>D.&mdash; Laister gertatuko ote da ori?</p>
<p>N.&mdash; Ez neri iduritzen, Iesukristo etorri-berri baila lurrera. Degoneko mundu au bnkatu? Nork igerri eguna ta ordua? &mdash;Aitak bakarrik.</p>
<p>Ioel Iragarleak dionari kasu egin bear zionagu: &laquo;Ordun au gertatuko da: Iaunaren izena deitzen duna, onik aterako da&raquo;. Ez nolanaika deituz; Iauna, Iauna esaten duna ez-ba&ntilde;a Arak naia egiten duna sartuko baita zeru-erdian.</p>
<p>An agertuko din erdian Iesukristo, auzi-nagusi, amabi apostoluak maiean auzi-gizon ditula. An agertuko din Gurutzea, zeruen edergarri. Gure egi&ntilde;en oro, aundi ta txiki, begien itxi-ideki batean aztertuko zetunate.</p>
<p>Bertan epaia: &laquo;Zatozte, Aitaren onetsiok, ar zazute, mundua mundu zan ba&ntilde;o len antolatu zaizuen iaurerria&raquo;. &laquo;Zoazte, gaiztetsiok, betiko sutara, atondurik baitago deabruarentzat eta aren aingeru gaiztoentzat&raquo;.</p>
<p>An ikusiko yunagu LUZIPER, euskeraz ARGIDUN, illun beltz ikaragarri; artatik igerriko zionagu nolako argitasuna zuken, oben egin aurrean.</p>
<p>D.&mdash; Ta oinbeste gaiztetsien gorputz non kokatuko ditxik lurraren sabelean? <foreign>(Eccli, XVII, 19)</foreign>,</p>
<p>N.&mdash; Esana baitago &laquo;zerua berri, lurra berri&raquo;, lurbira au saboi-askilloa bezala ez al zezaken Iainkoak puztu, orain ba&ntilde;o eun aldiz aundiago biurtzen dala? Izango din, bai, aientzat tokia. Gauden gu onetsien artean, zerua alderen alde gure dugula. Ez din eguzkirik, ez illargirik, ez bearrik ere, Bildotsaren argiak argi egiten baitu. Gure argitasunak ere bai, Ari darionetik arturik. Ez din izar-arte illunik izango, orain bezala.</p>
<p>D.&mdash; Eta auzi ori eguratsean izango ote?</p>
<p>N.&mdash; Ala bezala esan ziteken. Non tokirik lurrean ainbeste ienderentzat? Gu be&ntilde;ipein, &mdash;Iainkoaki ala nai dakiola&mdash; odeiak artzen gaitula, bidera aterako gakion Iesukristori, <foreign>OBVIAM CHRISTO IN AERA, </foreign>ta ola egongo gatxin beti Iaunarekin, <foreign>ET SIC SEMPER CUM DOMINO ERIMUS. (Thesal. IV, 16)</foreign>.</p>
<p>Non eta nola egongo ote geran orrek kezkatzen bai au, zerua berri baita, Iainkoak egin zezaken izar guzi oiek bizileku gertatzea. Ta gorputzaren lau doaieri esker, orain egaztiak ba&ntilde;on errexago kokatuko gatxin eguratsean.</p>
<p><hi rend='Bold'>BILDOTSAREN EZTAIAK</hi></p>
<p>D.&mdash; Egon eta egon, ez ote gatxik aspertuko?</p>
<p>N.&mdash; Etzegon bildurrik. Emen ere, bi gizon iakintsu elkarrengana biltzen diranean, ez ditxin aspertzen beren iakinkizunetaz itzegiten, eta bakarka ari diranean, orduak errez igaro oi zaizkien. Emengoak zer balio yun?</p>
<p>Ba&ntilde;an ez gatxin egongo xoxoturik, ez; Iesukristoren argi ortan murgildurik gaudela ere, edozei&ntilde;ekin itzegiteko geure esku gatxin. Otoitzean ez-bezala, edozei&ntilde;ekin itzegiteko geure esku gatxin, edozei&ntilde;engan arkituko baitugu Iesukristori darion argi ori, ta iardunean ari gerala ere, Iainkoaren murgildurik gaudeken, len esan ni&ntilde;ana.</p>
<p>Eta izango yunagu zer ikusi izadi osoan. Emen aberatsak arontz onontz ibili oi ditxin, mundu guziko baztarrak ikusiz, aspertu gabe. Emen aspertzen ba'dira, ara ioaten ditxin. Zer den lur biribil au izadi osoarekin alderaturik? Autsaren pits bat.</p>
<p>Izango yunagu zer mintzatu ere. Emen lurrean erabili genitun eztabaidak, an garbituko diti&ntilde;agu, ta oinbeste milloi mundu berri ikusten arriturik, aietaz mintzatzen ba-zeukanagu betiereko lana.</p>
<p>D.&mdash; Ala esan zitekek.</p>
<p>N.&mdash; Guzi ori erakutsiko zigun lenbizi begien itxi-ideki batean Iainkoaren Bildotsak bere argiz.</p>
<p>Arreoa zabalduko yun. Zortzialdia emaztegaiak bezala: zortzi izara larri, zortzi axal eta abar. Eunka, zireunka, aleunka.</p>
<p>&laquo;Or doaz aleun eguzki, neronek nere eskuz egi&ntilde;ak; aleun illargi, aleun izargorri, aleun izarzoro, aleun...&raquo; guk i&ntilde;ola ezin asma dezazkegun aleunka izakari. &laquo;Or doaz aleun aldiz aleun Aingeru, aleun aldiz aleun Goiaingeru,... or doaz, batez ere, Nik nere odolez irabazi nitun aleunka neskatxa gazte garbi, si&ntilde;ez-aitorle, odol-aitorle, aur errugabe. Or daukazute batik bat nere Ama, izadi guziaren Erregi&ntilde;a&raquo;.</p>
<p>Ta berela eztaiak asiko ditxin.</p>
<p>Etxunagu ian edan bearrik. An ez din sabel-nagirik, ez mozkorrik.</p>
<p>D.&mdash; Baten batek esango yuk: &laquo;Zer eztaiak, gero ere, ian edanik gabe!&raquo;</p>
<p>N.&mdash; Ba-din oberik! Betiko goserik eza, betiko negarrik eza; i&ntilde;oiz ez gau, beti egun. Ba&ntilde;an ori ezer gutxi liteken. Kanta ba-dala ba-zeki&ntilde;agu beintzat, Apokalipsin irakurririk. Gizakiena ta Aingeruena. Eta &mdash;Iainkoak barka aulkeriren bat esaten ba'dut&mdash; dantza ere bai, nik uste. Dantzarik gabeko eztaieri ez genieken esker aundirik emango.</p>
<p>Gizadantza lenbizi, gizaki emaztekiena; gero Aingeru-dantza, gero ogeita lau Agureena, guziak Iainkozko dantzak; ez, naski oraingo dantza lizun auek.</p>
<p>Dantzari-buru Dabid ikusiko yunagu, ta bigarren buru Donibane Ebangelaria; esaten baitu bere Apokalipsi artan, iauziak egingo ditugula. &laquo;Poztu gaitezen, egin dezagun iauzi, emaiogun ospe Iainkoari, Bildotsaren eztai-egunak etorri baitira, ta Aren emaztea (Eliza) apaindurik agertu da&raquo;. <foreign>(Apoc. XIX, 7)</foreign>.</p>
<p>Euskaldunen sail &ntilde;imi&ntilde;oa an agertuko din &laquo;dantza iauziekin&raquo;: Baztan, Luzaide, Naparroa Bekere, Xubero, erri bakoitza bere irra-lauziekin.</p>
<p>D.&mdash; Ikuskarria izango yuk.</p>
<p>N.&mdash; Emen ere zoraturik egon oi gatxin dantzarieri begira. Aspertu esan dun zeruan? Ori... angorik asmatu ez dezakegula.</p>
<p>Emengo erbeste negargarri ontan ere ba-yunagu gopor, noizpenka iauzi batzuk egiteko. An, berriz, &laquo;gure Iainkoak txukatuko du begi-malko oro&raquo;. <foreign>(Apoc. VII, 17)</foreign>.</p>
<p>&laquo;Ez diteke aurrerantzean eriotzik, ez negarrik, ez minguli&ntilde;ik&raquo; <foreign>(JXI, 4)</foreign>.</p>
<p>&laquo;Orra Iainkoaren etxola gizartean; aiekin biziko da. Aiek zaizkioke erri, ta aiekin bizi dan Iainkoa Bera zaieke Iainko&raquo;, <foreign>(XXI, 3.)</foreign></p>
<p>D.&mdash; Etxola esaten duk edo etxabola?</p>
<p>N.&mdash; Ain zuzen zuzen Apokalipsi'n au irakurtzen yunagu: &laquo;Ez nun an ikusi Iauretxerik (Elizetxerik), Iainko guzialtsua baita uri aren Iauretxe Bildotsarekin. Eta uriak ez du eguzki illargien argirik bear, Iainkoaren argitasunez argitua baitago, ta ango argia Blidotsa da&raquo;. <foreign>(XXI, 22, 25)</foreign>.</p>
<p>Iainkoaren iarlekua ostilikaz inguratua dago, ta inguruan ogeita lau alki daude ta ogeita lau Agure eseririk, zuriz iantzirik, urre-buruntza buruan. <foreign>(IV, 4.)</foreign></p>
<p>D.&mdash; Nor-ta ote dira Agure oiek? Apostoluak amabi besterik ez baitira.</p>
<p>N.&mdash; Itun zarreko Aitagoi aietatik, naski: Abrahan, Isaak, Iakob, Moise, Iainkoaren gizona, ta abar. Onen kanta ere ba-zekarkin Apokalipsi'k Bildotsari emana: &laquo;Aundi miragarri dira Zuk egi&ntilde;ak, Iauna, Iainko guzialtsu: zuzen eta egizko Zure bideak, mendeen mendeko Errege&raquo;. <foreign>(XV, 3)</foreign>. Gure Elias ere ogeita lauen artean dala esango niken.</p>
<p>Bildotsaren iarlekuaren lau egietan lau animali zeuden <foreign>(IV,)</foreign>. Aien kanta ere ba-zekarkin: &laquo;Guren, guren, guren, Iainko guzialtsua, ba-zana, ba-dana, ba-datorkena&raquo;. <foreign>(IV, 8)</foreign>. Au entzutean, egeita lau Agure aiek auspez iauretsi zunaten menderen mende bizi dana, ta beren buruntzak lurrean utzirik, onela zionaten iarlekuaren aurrean: &laquo;Zor zaizu, gure Iaun eta Iainko, ospe, edertasun, al-izate, Zuk egin baitituzu diranak oro; Zuk naita sortu ziran eta irauten dute&raquo;. <foreign>(IV, 10)</foreign>.</p>
<p>Azkenik, zeruko Eliza osoak onespen auek ematen zition Bildotsari: &laquo;Zure odolez irabazi gaituzu Iainkoarentzat, le&ntilde;u, erri, izkuntza guzietako auek; iaurerri egin gaituzu gure Iainkoarentzat, eta apaiz, eta Errege izango gera&raquo;, <foreign>(V,9-10)</foreign>.</p>
<p>&laquo;Zor zaio, il zuten Bildotsari, indar eta Iainkotasun, iakintasun, kemen, ospe ta dedu ta onespen&raquo;. <foreign>(V, 12)</foreign>. Oraindik azkenago, zeru, lur, lurpe ta aietan daudenek oro, au zioten: &laquo;Iarlekuan dagonari ta Bildotsari, onespen, dedu, ospe ta al-izate menderen mendetan. Eta lau animaliek &laquo;Amen&raquo; esaten zuten. Eta ogeita lau Agureak auspez erori ziran, eta iauretsi zuten mendeen mendetan bizi dana&raquo;. <foreign>(V, 13-14)</foreign>.</p>
<p>Eztai onek etxun eztai-ondorik, beti eztai baita. Bai eztai-aurrea, Elizaren barnean Iainkoaren adiskide bizi diranentzat. Sumatzen yunate alako zeru poxi&ntilde;o bat, urrundik bederen. &laquo;Ez du begik ikusi, ez belarrik entzun&raquo;. Zer ote da, arren, zerua. Bego berriketa.</p>
<p>Oraintxe sei bat urte zeuzkanagu gizakiaren adi&ntilde;a lotzeko; Dabid'ek dionez irurogeitamar urte baitira. Etzeki&ntilde;agu noiz arte gauden atzerri negargarri onetan. Bitartean, beintzat, entzun dezagun ixiltasunean Iainkoaren ITZ ori, an eta emen argi, ba&ntilde;an emen batez ere mintzo bere liburuetan, eta aien oiartzun. Bera entzun ez ba genun ere, or zeukanagu Aren Berri Ona. Entzun, bai entzun.</p>
<p>Apokalipsi'ren azken-itzekin bukatuko yunagu: &laquo;Gauza auetaz aitor egiten dunak, au dio: &laquo;Bai, berela nator. Ala bedi. Zatoz Iesus Iauna&raquo;.</p>
        </body>
      </text>
    </group>
  </text>
</TEI.2>

